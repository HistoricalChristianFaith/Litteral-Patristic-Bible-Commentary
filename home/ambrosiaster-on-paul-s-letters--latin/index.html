<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<html xmlns="http://www.w3.org/1999/xhtml" itemscope="" itemtype="http://schema.org/WebPage">
<head>
<meta http-equiv="content-type" content="text/html; charset=UTF-8" />
<meta http-equiv="X-UA-Compatible" content="chrome=1" />
<script type="text/javascript">/* Copyright 2008 Google. */ (function() { /*

Copyright The Closure Library Authors.
SPDX-License-Identifier: Apache-2.0
*/
(function(){function e(g){this.t={};this.tick=function(h,k,f){this.t[h]=[void 0!=f?f:(new Date).getTime(),k];if(void 0==f)try{window.console.timeStamp("CSI/"+h)}catch(m){}};this.getStartTickTime=function(){return this.t.start[0]};this.tick("start",null,g)}var a;if(window.performance)var d=(a=window.performance.timing)&&a.responseStart;var l=0<d?new e(d):new e;window.jstiming={Timer:e,load:l};if(a){var b=a.navigationStart;0<b&&d>=b&&(window.jstiming.srt=d-b)}if(a){var c=window.jstiming.load;0<b&&d>=
b&&(c.tick("_wtsrt",void 0,b),c.tick("wtsrt_","_wtsrt",d),c.tick("tbsd_","wtsrt_"))}try{a=null,window.chrome&&window.chrome.csi&&(a=Math.floor(window.chrome.csi().pageT),c&&0<b&&(c.tick("_tbnd",void 0,window.chrome.csi().startE),c.tick("tbnd_","_tbnd",b))),null==a&&window.gtbExternal&&(a=window.gtbExternal.pageT()),null==a&&window.external&&(a=window.external.pageT,c&&0<b&&(c.tick("_tbnd",void 0,window.external.startE),c.tick("tbnd_","_tbnd",b))),a&&(window.jstiming.pt=a)}catch(g){}})(); })()
</script>
<link rel="shortcut icon" type="image/x-icon" href="//www.google.com/images/icons/product/sites-16.ico" />
<link rel="apple-touch-icon" href="https://ssl.gstatic.com/sites/p/2b2732/system/app/images/apple-touch-icon.png" type="image/png" />
<script type="text/javascript">/* Copyright 2008 Google. */ (function() { function d(a){return document.getElementById(a)}window.byId=d;function g(a){return a.replace(/^\s+|\s+$/g,"")}window.trim=g;var h=[],k=0;window.JOT_addListener=function(a,b,c){var f=new String(k++);a={eventName:a,handler:b,compId:c,key:f};h.push(a);return f};window.JOT_removeListenerByKey=function(a){for(var b=0;b<h.length;b++)if(h[b].key==a){h.splice(b,1);break}};window.JOT_removeAllListenersForName=function(a){for(var b=0;b<h.length;b++)h[b].eventName==a&&h.splice(b,1)};
window.JOT_postEvent=function(a,b,c){var f={eventName:a,eventSrc:b||{},payload:c||{}};if(window.JOT_fullyLoaded)for(b=h.length,c=0;c<b&&c<h.length;c++){var e=h[c];e&&e.eventName==a&&(f.listenerCompId=e.compId||"",(e="function"==typeof e.handler?e.handler:window[e.handler])&&e(f))}else window.JOT_delayedEvents.push({eventName:a,eventSrc:b,payload:c})};window.JOT_delayedEvents=[];window.JOT_fullyLoaded=!1;
window.JOT_formatRelativeToNow=function(a,b){a=((new Date).getTime()-a)/6E4;if(1440<=a||0>a)return null;var c=0;60<=a&&(a/=60,c=2);2<=a&&c++;return b?window.JOT_siteRelTimeStrs[c].replace("__duration__",Math.floor(a)):window.JOT_userRelTimeStrs[c].replace("__duration__",Math.floor(a))}; })()
</script>
<script>

  

  var breadcrumbs = [{"path":"/Litteral-Patristic-Bible-Commentary/home","deleted":false,"title":"Home","dir":"ltr"},{"path":"/Litteral-Patristic-Bible-Commentary/home/ambrosiaster-on-paul-s-letters--latin","deleted":false,"title":"Ambrosiaster on Paul's Letters- Latin","dir":"ltr"}];
  var JOT_clearDotPath = 'https://ssl.gstatic.com/sites/p/2b2732/system/app/images/cleardot.gif';

  
  var JOT_userRelTimeStrs = ["a minute ago","__duration__ minutes ago","an hour ago","__duration__ hours ago"];

  
  

  

  var webspace = {"gvizGstaticVersion":"current","enableAnalytics":true,"pageSharingId":"jotspot_page","codeembeds":{"outerIframeSrc":"https://www.gstatic.com/jotspot/embeds/code/0f08d42392f2000e7e3f3daf5b427a43/outer_iframe.html","innerIframeSrc":"https://1728365620-jotspot-embeds.googleusercontent.com/code/8d87fa64604b2a11fae2ed06104c58d3/inner_iframe.html"},"enableUniversalAnalytics":false,"sharingPolicy":"OPENED","siteTitle":"Patristic Bible Commentary","experiments":{"overrideDisableDomainEditing":false,"disableDomainEditing":true},"jot2atari":{"eligibility":"INELIGIBLE"},"onepickUrl":"https://docs.google.com/picker","adsensePublisherId":null,"features":{"moreMobileStyleImprovements":null,"subscriptionDataMigrationInProgress":null,"plusBadge":false},"configProperties":{"disableSiteEditing":null},"isPublic":true,"newSitesBaseUrl":"https://sites.google.com","isConsumer":true,"serverFlags":{"jot2AtariLearnMoreUrl":"https://support.google.com/sites/answer/7035197"},"domainAnalyticsAccountId":"","plusPageId":"","signInUrl":"https://accounts.google.com/AccountChooser?continue=https://historicalchristianfaith.github.io/Litteral-Patristic-Bible-Commentary/home/ambrosiaster-on-paul-s-letters--latin&service=jotspot","analyticsAccountId":"UA-26986930-1","scottyUrl":"/_/upload","homePath":"/","siteNoticeUrlEnabled":null,"plusPageUrl":"","adsensePromoClickedOrSiteIneligible":true,"csiReportUri":"https://gg.google.com/csi","sharingId":"jotspot","termsUrl":"//www.google.com/intl/en/policies/terms/","gvizVersion":1,"editorResources":{"sitelayout":["https://ssl.gstatic.com/sites/p/2b2732/system/app/css/sitelayouteditor.css"],"text":["https://ssl.gstatic.com/sites/p/2b2732/system/js/codemirror.js","https://ssl.gstatic.com/sites/p/2b2732/system/app/css/codemirror_css.css","https://ssl.gstatic.com/sites/p/2b2732/system/js/trog_edit__en.js","https://ssl.gstatic.com/sites/p/2b2732/system/app/css/trogedit.css","/Litteral-Patristic-Bible-Commentary/_/rsrc/1665042226000/system/app/css/editor.css","https://ssl.gstatic.com/sites/p/2b2732/system/app/css/codeeditor.css","/Litteral-Patristic-Bible-Commentary/_/rsrc/1665042226000/system/app/css/camelot/editor-jfk.css"]},"sharingUrlPrefix":"/_/sharing","isAdsenseEnabled":true,"domain":"defaultdomain","baseUri":"/site/aquinasstudybible","name":"aquinasstudybible","siteTemplateId":false,"siteNoticeRevision":null,"siteNoticeUrlAddress":null,"siteNoticeMessage":null,"page":{"isRtlLocale":false,"canDeleteWebspace":null,"isPageDraft":null,"parentPath":"/home","parentWuid":"wuid:gx:3438a80e7b2e4260","siteLocale":"en","timeZone":"America/Los_Angeles","type":"text","title":"Ambrosiaster on Paul's Letters- Latin","locale":"en","wuid":"wuid:gx:2fec5230936b0811","revision":2,"path":"/home/ambrosiaster-on-paul-s-letters--latin","isSiteRtlLocale":false,"pageInheritsPermissions":null,"name":"ambrosiaster-on-paul-s-letters--latin","canChangePath":true,"state":"","properties":{},"bidiEnabled":false,"currentTemplate":{"path":"/system/app/pagetemplates/text","title":"Web Page"}},"canPublishScriptToAnyone":true,"user":{"keyboardShortcuts":true,"sessionIndex":"","guest_":true,"displayNameOrEmail":"guest","userName":"guest","uid":"","renderMobile":false,"domain":"","namespace":"","hasWriteAccess":false,"namespaceUser":false,"primaryEmail":"guest","hasAdminAccess":false,"isGoogleAdmin":false},"gadgets":{"baseUri":"/Litteral-Patristic-Bible-Commentary/system/app/pages/gadgets"}};
  webspace.page.breadcrumbs = breadcrumbs;

  
  var JOT_siteRelTimeStrs = ["a minute ago","__duration__ minutes ago","an hour ago","__duration__ hours ago"];

</script>
<script type="text/javascript">
                window.jstiming.load.tick('scl');
              </script>
<meta name="title" content="Ambrosiaster on Paul's Letters- Latin - Patristic Bible Commentary" />
<meta itemprop="name" content="Ambrosiaster on Paul's Letters- Latin - Patristic Bible Commentary" />
<meta property="og:title" content="Ambrosiaster on Paul's Letters- Latin - Patristic Bible Commentary" />
<meta name="description" content="Bible Commentary Early Church Fathers Medieval Patristic" />
<meta itemprop="description" content="Bible Commentary Early Church Fathers Medieval Patristic" />
<meta id="meta-tag-description" property="og:description" content="Bible Commentary Early Church Fathers Medieval Patristic" />
<style type="text/css">
</style>
<link rel="stylesheet" type="text/css" href="https://ssl.gstatic.com/sites/p/2b2732/system/app/themes/simple/standard-css-simple-ltr-ltr.css" />
<link rel="stylesheet" type="text/css" href="/Litteral-Patristic-Bible-Commentary/_/rsrc/1665042226000/system/app/css/overlay.css?cb=simple150goog-ws-leftnone30themedefaultstandard" />
<link rel="stylesheet" type="text/css" href="/Litteral-Patristic-Bible-Commentary/_/rsrc/1665042226000/system/app/css/camelot/allthemes-view.css" />
<!--[if IE]>
          <link rel="stylesheet" type="text/css" href="/Litteral-Patristic-Bible-Commentary/system/app/css/camelot/allthemes%2die.css" />
        <![endif]-->
<title>Ambrosiaster on Paul's Letters- Latin - Patristic Bible Commentary</title>
<meta itemprop="image" content="http://aa.static.facdn.com/v/img/1x1.gif" />
<meta property="og:image" content="http://aa.static.facdn.com/v/img/1x1.gif" />
<script type="text/javascript">
                window.jstiming.load.tick('cl');
              </script>
</head>
<body xmlns="http://www.google.com/ns/jotspot" id="body" class=" en            ">
<div id="sites-page-toolbar" class="sites-header-divider">
<div xmlns="http://www.w3.org/1999/xhtml" id="sites-status" class="sites-status" style="display:none;"><div id="sites-notice" class="sites-notice" role="status" aria-live="assertive"> </div></div>
</div>
<div id="sites-chrome-everything-scrollbar">
<div id="sites-chrome-everything" class="">
<div id="sites-chrome-page-wrapper" style="direction: ltr">
<div id="sites-chrome-page-wrapper-inside">
<div xmlns="http://www.w3.org/1999/xhtml" id="sites-chrome-header-wrapper" style="">
<table id="sites-chrome-header" class="sites-layout-hbox" cellspacing="0" style="">
<tr class="sites-header-primary-row" id="sites-chrome-userheader">
<td id="sites-header-title" class="" role="banner"><div class="sites-header-cell-buffer-wrapper"><h2><a href="https://historicalchristianfaith.github.io/Litteral-Patristic-Bible-Commentary/" dir="ltr" id="sites-chrome-userheader-title">Patristic Bible Commentary</a></h2></div></td><td class="sites-layout-searchbox  "><div class="sites-header-cell-buffer-wrapper"><form id="sites-searchbox-form" action="/Litteral-Patristic-Bible-Commentary/system/app/pages/search" role="search"><input type="hidden" id="sites-searchbox-scope" name="scope" value="search-site" /><input type="text" id="jot-ui-searchInput" name="q" size="20" value="" aria-label="Search this site" /><div id="sites-searchbox-button-set" class="goog-inline-block"><div role="button" id="sites-searchbox-search-button" class="goog-inline-block jfk-button jfk-button-standard" tabindex="0">Search this site</div></div></form></div></td>
</tr>
<tr class="sites-header-secondary-row" id="sites-chrome-horizontal-nav">
<td colspan="2" id="sites-chrome-header-horizontal-nav-container" role="navigation">
</td>
</tr>
</table>
</div>
<div id="sites-chrome-main-wrapper">
<div id="sites-chrome-main-wrapper-inside">
<table id="sites-chrome-main" class="sites-layout-hbox" cellspacing="0" cellpadding="{scmCellpadding}" border="0">
<tr>
<td id="sites-chrome-sidebar-left" class="sites-layout-sidebar-left initial" style="width:150px">
<div xmlns="http://www.w3.org/1999/xhtml" id="COMP_2bd" class="sites-embed" role="navigation"><div class="sites-embed-content sites-sidebar-nav"><ul role="navigation" jotId="navList" class="has-expander"><li class="topLevel nav-first parent " wuid="gx:3438a80e7b2e4260"><div dir="ltr" style="padding-left: 0px;"><div class="expander"></div><a href="/Litteral-Patristic-Bible-Commentary/home" jotId="wuid:gx:3438a80e7b2e4260" class="sites-navigation-link topLevel">Home</a></div><ul role="navigation" class="has-expander"><li class=""><div dir="rtl" style="padding-left: 38px;"><a href="/Litteral-Patristic-Bible-Commentary/home/test-1" jotId="wuid:gx:3b4f19d0874cba27" class="sites-navigation-link">**</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/1-chronicles" jotId="wuid:gx:7fa0866d906693fe" class="sites-navigation-link">1 Chronicles</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/1-corinthians" jotId="wuid:gx:d4f03f0d8ce822b" class="sites-navigation-link">1 Corinthians</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/1-john" jotId="wuid:gx:7a32dd3badbd4712" class="sites-navigation-link">1 John</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/1-kings" jotId="wuid:gx:220a84d827f88904" class="sites-navigation-link">1 Kings</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/1-maccabees" jotId="wuid:gx:273b5ad6d4eccc60" class="sites-navigation-link">1 Maccabees</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/1-peter" jotId="wuid:gx:6e6853c983951352" class="sites-navigation-link">1 Peter</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/1-samuel" jotId="wuid:gx:363d92491e980a59" class="sites-navigation-link">1 Samuel</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/1-thessalonians" jotId="wuid:gx:7b17b00f84776715" class="sites-navigation-link">1 Thessalonians</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/1-timothy" jotId="wuid:gx:539af6cdb2e970fc" class="sites-navigation-link">1 Timothy</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/2-chronicles" jotId="wuid:gx:4e26a272f0b228fa" class="sites-navigation-link">2 Chronicles</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/2-corinthians" jotId="wuid:gx:c1ae36a780619b7" class="sites-navigation-link">2 Corinthians</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/2-john" jotId="wuid:gx:33c45e78d96e5de" class="sites-navigation-link">2 John</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/2-kings" jotId="wuid:gx:de5088647ec3fc5" class="sites-navigation-link">2 Kings</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/2-maccabees" jotId="wuid:gx:544381eb57533acb" class="sites-navigation-link">2 Maccabees</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/2-peter" jotId="wuid:gx:125c915dc57a3156" class="sites-navigation-link">2 Peter</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/2-samuel" jotId="wuid:gx:1c3e8759511aabe7" class="sites-navigation-link">2 Samuel</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/2-thessalonians" jotId="wuid:gx:6e4cf140d9765adb" class="sites-navigation-link">2 Thessalonians</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/2-timothy" jotId="wuid:gx:48a1e38512c36ffb" class="sites-navigation-link">2 Timothy</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/3-john" jotId="wuid:gx:72c44040d5899308" class="sites-navigation-link">3 John</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/a-comparison-of-the-four-gospels" jotId="wuid:gx:4fc2ad0a6a454cf" class="sites-navigation-link">A COMPARISON OF THE FOUR GOSPELS</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/acts-of-the-apostles" jotId="wuid:gx:2dc1634dec6a4ec" class="sites-navigation-link">Acts of the Apostles</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/alcuin" jotId="wuid:gx:68c2c22e3da2eeb" class="sites-navigation-link">Alcuin</a></div></li><li class=""><div class="current-bg" jotId="wuid:gx:2fec5230936b0811" dir="ltr" style="padding-left: 38px;">Ambrosiaster on Paul's Letters- Latin</div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/ambrosiaster-questions-on-the-old-and-new-testaments" jotId="wuid:gx:7fd18435ec24792f" class="sites-navigation-link">Ambrosiaster Questions on the Old and New Testaments</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/amos" jotId="wuid:gx:50680ba0156ebc1f" class="sites-navigation-link">Amos</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/augustine-page" jotId="wuid:gx:16d8526a03baccad" class="sites-navigation-link">Augustine Page</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/baruch" jotId="wuid:gx:6e808d743366d886" class="sites-navigation-link">Baruch</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/buy-patristic-commentaries-in-print" jotId="wuid:gx:70c3da6262253401" class="sites-navigation-link">Buy Patristic Commentaries in print</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/calmet-s-bible-dictionary" jotId="wuid:gx:5b7c480847c5fd98" class="sites-navigation-link">Calmet's Bible Dictionary</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/colossians" jotId="wuid:gx:319efd522f149ba" class="sites-navigation-link">Colossians</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/daniel" jotId="wuid:gx:1f4c4e8ae3e28327" class="sites-navigation-link">Daniel</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/deuteronomy" jotId="wuid:gx:691cfe4ccb899fe1" class="sites-navigation-link">Deuteronomy</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/diatessaron" jotId="wuid:gx:51248069dc0a6ba7" class="sites-navigation-link">Diatessaron</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/douay-rheims-study-bible" jotId="wuid:gx:1def0b5f0601deeb" class="sites-navigation-link">Douay Rheims Study Bible</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/douay-rheims-bible" jotId="wuid:gx:448944a310257db5" class="sites-navigation-link">Douay-Rheims Bible</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/ecclesiastes" jotId="wuid:gx:9a042a8b60bdd99" class="sites-navigation-link">Ecclesiastes</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/ephesians" jotId="wuid:gx:5f86fb81e48dcd72" class="sites-navigation-link">Ephesians</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/esther" jotId="wuid:gx:2f37b2063743cdb4" class="sites-navigation-link">Esther</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/exodus" jotId="wuid:gx:51dfcaeab350eca" class="sites-navigation-link">Exodus</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/ezekiel" jotId="wuid:gx:6f5a05e29386d067" class="sites-navigation-link">Ezekiel</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/ezra" jotId="wuid:gx:534dbebc879faeaf" class="sites-navigation-link">Ezra</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/galatians" jotId="wuid:gx:71e3419f089d92b9" class="sites-navigation-link">Galatians</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/genesis" jotId="wuid:gx:578adcf4cc8852e0" class="sites-navigation-link">Genesis</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/glossa-ordinaria" jotId="wuid:gx:1dfc26a66642dcb7" class="sites-navigation-link">Glossa Ordinaria</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/gospel-of-john-commentary" jotId="wuid:gx:3f5b49d88c35c56e" class="sites-navigation-link">Gospel of John Commentary</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/luke-commentary" jotId="wuid:gx:20a73c5633984bea" class="sites-navigation-link">Gospel of Luke Commentary</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/gospel-of-mark-commentary" jotId="wuid:gx:40e353b8d4d655ec" class="sites-navigation-link">Gospel of Mark Commentary</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/matthew-commentary" jotId="wuid:gx:543eebc736e4b055" class="sites-navigation-link">Gospel of Matthew Commentary</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/gregory-the-great-homiles-on-the-gospels" jotId="wuid:gx:928e70477f0ff42" class="sites-navigation-link">Gregory the Great Homilies on the Gospels</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/habakhuk" jotId="wuid:gx:2dfa5e77d14113b6" class="sites-navigation-link">Habakkuk</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/haggai" jotId="wuid:gx:5206d9c76e5db6c5" class="sites-navigation-link">Haggai</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/harmony-of-the-gospels" jotId="wuid:gx:4cd3be7cfcfc5f49" class="sites-navigation-link">Harmony of the Gospels</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/hebrews" jotId="wuid:gx:7b91da33f4dc93bb" class="sites-navigation-link">Hebrews</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/hosea" jotId="wuid:gx:da345e8973ca678" class="sites-navigation-link">Hosea</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/isaiah" jotId="wuid:gx:1a8fb60d57f783b" class="sites-navigation-link">Isaiah</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/james" jotId="wuid:gx:79b2c96c5ed74233" class="sites-navigation-link">James</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/jeremiah" jotId="wuid:gx:7d3ccbac9337e1c0" class="sites-navigation-link">Jeremiah</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/jerome-letter-73-to-evangelus" jotId="wuid:gx:ce377e5cedae9a4" class="sites-navigation-link">Jerome Letter 73 to Evangelus verses Ambrosiaster's Question 109 on Melchizedek</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/jerome-page" jotId="wuid:gx:325f018efc41de3b" class="sites-navigation-link">Jerome Page</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/job" jotId="wuid:gx:4cebf45154b52f45" class="sites-navigation-link">Job</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/joel" jotId="wuid:gx:25f61086f4ed220a" class="sites-navigation-link">Joel</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/john-gospel-harmony" jotId="wuid:gx:6631d90aec3ebbb7" class="sites-navigation-link">John Gospel Harmony</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/jonah" jotId="wuid:gx:2c9b623adcb1bba4" class="sites-navigation-link">Jonah</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/joshua" jotId="wuid:gx:12fe55521e0b3992" class="sites-navigation-link">Joshua</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/jude" jotId="wuid:gx:6dc67ac1f864593" class="sites-navigation-link">Jude</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/judges" jotId="wuid:gx:78a869d6a3218c12" class="sites-navigation-link">Judges</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/judith" jotId="wuid:gx:392c3d9314730998" class="sites-navigation-link">Judith</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/lamentations" jotId="wuid:gx:7510fc77fdfb2b28" class="sites-navigation-link">Lamentations</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/latin-works" jotId="wuid:gx:625c524f5c8a2e8a" class="sites-navigation-link">Latin Works</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/leviticus" jotId="wuid:gx:223242fe1c24da96" class="sites-navigation-link">Leviticus</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/luke-gospel-harmony" jotId="wuid:gx:968b99e98ffaa10" class="sites-navigation-link">Luke Gospel Harmony</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/malachi" jotId="wuid:gx:14955438f57f8eaf" class="sites-navigation-link">Malachi</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/mark-gospel-harmony" jotId="wuid:gx:39715d579b4a0855" class="sites-navigation-link">Mark Gospel Harmony</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/mass-readings-commentary" jotId="wuid:gx:411a2816c97141ca" class="sites-navigation-link">Mass Readings Commentary</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/matthew-gospel-harmony" jotId="wuid:gx:14d30a8eacf2e22d" class="sites-navigation-link">Matthew Gospel Harmony</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/micah" jotId="wuid:gx:36c693e745c9e650" class="sites-navigation-link">Micah</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/nahum" jotId="wuid:gx:4069cca66662f08d" class="sites-navigation-link">Nahum</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/nehemiah" jotId="wuid:gx:4a7e9db68c48534" class="sites-navigation-link">Nehemiah</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/numbers" jotId="wuid:gx:2a599af562109d0c" class="sites-navigation-link">Numbers</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/obadiah" jotId="wuid:gx:4639a6abacb53c76" class="sites-navigation-link">Obadiah</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/philemon" jotId="wuid:gx:353db55fd0beb390" class="sites-navigation-link">Philemon</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/philippians" jotId="wuid:gx:4a143177dd338392" class="sites-navigation-link">Philippians</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/proverbs" jotId="wuid:gx:5cff6d5853bc499f" class="sites-navigation-link">Proverbs</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/psalms" jotId="wuid:gx:29d577faedb5b25a" class="sites-navigation-link">Psalms</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/revelation" jotId="wuid:gx:6b0e0d0eddcc8ec6" class="sites-navigation-link">Revelation</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/romans" jotId="wuid:gx:670da7bb95ef762f" class="sites-navigation-link">Romans</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/ruth" jotId="wuid:gx:3417f4bd5378f87" class="sites-navigation-link">Ruth</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/sample-page" jotId="wuid:gx:1b319bad456d01c4" class="sites-navigation-link">sample page</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/sirach" jotId="wuid:gx:64fe8d3c7c33bba6" class="sites-navigation-link">Sirach</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/so-called-bible-contradictions" jotId="wuid:gx:2c97af6919560142" class="sites-navigation-link">So-called Bible Contradictions</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/song-of-songs" jotId="wuid:gx:22dd7ba26e3414ff" class="sites-navigation-link">Song of Songs</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/st-augustine-confessions--latin" jotId="wuid:gx:6cae0ab3b7ed00e9" class="sites-navigation-link">St. Augustine Confessions- Latin</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/st-augustine-predestination-of-the-saints--latin" jotId="wuid:gx:6bf5cca1b6f069a6" class="sites-navigation-link">St. Augustine Predestination of the Saints- Latin</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/st-augustine-sermons--latin" jotId="wuid:gx:1196869f337c9b7c" class="sites-navigation-link">St. Augustine Sermons- Latin</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/st-jerome-hebrew-names--latin" jotId="wuid:gx:3f1326e1cedde51" class="sites-navigation-link">St. Jerome Hebrew Names- Latin</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/st-jerome-on-the-letters-of-st-paul--latin" jotId="wuid:gx:15f66739f072a4ab" class="sites-navigation-link">St. Jerome on the Letters of St. Paul- Latin</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/test" jotId="wuid:gx:18d3a18802cdc041" class="sites-navigation-link">test</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/titus" jotId="wuid:gx:2a1f800ee3f14c6b" class="sites-navigation-link">Titus</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/tobit" jotId="wuid:gx:29a79e994e544a56" class="sites-navigation-link">Tobit</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/wisdom" jotId="wuid:gx:5b39d987a47dce60" class="sites-navigation-link">Wisdom</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/zechariah" jotId="wuid:gx:67b1e08bd95785f" class="sites-navigation-link">Zechariah</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/home/zephaniah" jotId="wuid:gx:51734c4d86804dbd" class="sites-navigation-link">Zephaniah</a></div></li></ul></li><li class="topLevel parent " wuid="gx:3834b2bd579f2dee"><div dir="ltr" style="padding-left: 0px;"><div class="expander"></div><a href="/Litteral-Patristic-Bible-Commentary/10-commandments" jotId="wuid:gx:3834b2bd579f2dee" class="sites-navigation-link topLevel">10 Commandments</a></div><ul role="navigation" class="has-expander"><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/10-commandments/bishop-richard-challoner-on-the-10-commandments" jotId="wuid:gx:36692bdb11208d1a" class="sites-navigation-link">Bishop Richard Challoner on the 10 Commandments</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/10-commandments/catechism-of-the-catholic-church-on-the-10-commandments" jotId="wuid:gx:548b831f3e250a22" class="sites-navigation-link">Catechism of the Catholic Church on the 10 Commandments</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/10-commandments/josephus-on-the-10-commandments" jotId="wuid:gx:df321520a33df94" class="sites-navigation-link">Josephus on the 10 Commandments</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/10-commandments/philo-on-the-10-commandments" jotId="wuid:gx:464e68a334e1bbbd" class="sites-navigation-link">Philo on the 10 Commandments</a></div></li></ul></li><li class="topLevel "><div dir="ltr" style="padding-left: 19px;"><a href="/Litteral-Patristic-Bible-Commentary/abyss" jotId="wuid:gx:116596922a565236" class="sites-navigation-link topLevel">ABYSS,</a></div></li><li class="topLevel "><div dir="ltr" style="padding-left: 19px;"><a href="/Litteral-Patristic-Bible-Commentary/anne-catherine-emmerich" jotId="wuid:gx:12356d57552d47c1" class="sites-navigation-link topLevel">Anne Catherine Emmerich</a></div></li><li class="topLevel parent " wuid="gx:48144678d7f9eb57"><div dir="ltr" style="padding-left: 0px;"><div class="expander"></div><a href="/Litteral-Patristic-Bible-Commentary/apostle-s-creed" jotId="wuid:gx:48144678d7f9eb57" class="sites-navigation-link topLevel">Apostles' Creed</a></div><ul role="navigation" class="has-expander"><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/apostle-s-creed/catechism-of-the-catholic-church-on-the-apostles-creed" jotId="wuid:gx:1d5e8194d0278481" class="sites-navigation-link">Catechism of the Catholic Church on the Apostles' Creed</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/apostle-s-creed/rufinus-on-the-apostles-creed" jotId="wuid:gx:727cd0a18fb821c6" class="sites-navigation-link">Rufinus on the Apostles' Creed</a></div></li><li class=""><div dir="ltr" style="padding-left: 38px;"><a href="/Litteral-Patristic-Bible-Commentary/apostle-s-creed/st-thomas-aquinas-on-the-apostle-s-creed" jotId="wuid:gx:3cca6ccc57355d1e" class="sites-navigation-link">St. Thomas Aquinas on the Apostle's Creed</a></div></li></ul></li><li class="topLevel "><div dir="ltr" style="padding-left: 19px;"><a href="/Litteral-Patristic-Bible-Commentary/catena-chapter-17" jotId="wuid:gx:57a80f4f813ac281" class="sites-navigation-link topLevel">Catena Chapter 17</a></div></li><li class="topLevel "><div dir="ltr" style="padding-left: 19px;"><a href="/Litteral-Patristic-Bible-Commentary/jerome-commentaries" jotId="wuid:gx:3715f0b0b19518d5" class="sites-navigation-link topLevel">Jerome commentaries</a></div></li><li class="topLevel "><div dir="ltr" style="padding-left: 19px;"><a href="/Litteral-Patristic-Bible-Commentary/system/app/pages/sitemap/hierarchy" jotId="wuid:gx:721a21a617ab6f63" class="sites-navigation-link topLevel">Sitemap</a></div></li></ul></div></div>
</td>
<td id="sites-canvas-wrapper">
<div id="sites-canvas" role="main">
<div id="goog-ws-editor-toolbar-container"> </div>
<div xmlns="http://www.w3.org/1999/xhtml" id="title-crumbs" style="">
<A href="/Litteral-Patristic-Bible-Commentary/home" dir="ltr">Home</A>‎ &gt; ‎
  </div>
<h3 xmlns="http://www.w3.org/1999/xhtml" id="sites-page-title-header" style="" align="left">
<span id="sites-page-title" dir="ltr" tabindex="-1" style="outline: none">Ambrosiaster on Paul's Letters- Latin</span>
</h3>
<div id="sites-canvas-main" class="sites-canvas-main">
<div id="sites-canvas-main-content">
<table xmlns="http://www.w3.org/1999/xhtml" cellspacing="0" class="sites-layout-name-one-column sites-layout-hbox"><tbody><tr><td class="sites-layout-tile sites-tile-name-content-1"><div dir="ltr"><br /><blockquote>
<h2 align="center"><a name="TOC-AmbrosiasterCommentarius-in-Pauli-epistulasad-Galatas-ad-Ephesios-ad-Philippenses-ad-Colossenses-ad-Thessalonicenses-ad-Timotheum-ad-Titium-ad-Philemonem-recensiones-alpha-et-gamma-"></a>Ambrosiaster<br />Commentarius in Pauli epistulas<br />ad Galatas, ad Ephesios, ad Philippenses, ad Colossenses, ad Thessalonicenses, ad Timotheum, ad Titium, ad Philemonem<br />(recensiones alpha et gamma)</h2>
<h2 align="center"><a name="TOC-AD-GALATAS"></a>AD GALATAS</h2>
<p>Argumentum.
</p><p>1. Omnis credens in Christum et observans legem factorum male 
intellegit Christum, sicut et Symmachiani, qui ex Farisaeis originem 
trahunt, qui servata omni lege Christianos se dicunt more Fotini 
Christum non deum et hominem, sed hominem tantummodo definientes. si 
enim deum intellegerent Christum, nihil de lege factorum sperarent, id 
est de numeniis, sabbato, circumcisione et discretione escarum, quia qui
 deum et dominum legis colit, supra legem est <a href="http://www.kennydominican.joyeurs.com/LatinPatrology/AmbrosiasterPaul.htm#" rel="nofollow">nec</a> potest iudicari a lege qui cum legislatore concordat.
</p><p>2. denique non illorum causa lex data est, qui deum colebant, sed
 eorum, qui male et credebant et agebant contemptu (ad contemptum) 
creatoris. unde dicit ad Timotheum: nec enim iusto lex posita est, sed 
iniustis et male versantibus, et Moyses: sic, inquit, timentes facietis 
filios Istrahel. unde et Galatae vel hi qui eos subvertebant, adhuc 
erroris nebula contectum cor habentes, non cernunt sensum Esaiae 
profetae inter cetera dicentis: verbum enim consummans et brevians in 
aequitate, quia verbum breviatum faciet dominus super terram.
</p><p>3. si ergo haec dicta intellegerent, a lege recederent, scientes a
 praedicatione Iohannis baptistae legem iam cessare, ut sola fides 
sufficiat ad salutem adbreviata ex lege. in lege enim et de deo patre et
 de Christo filio eius et de spiritu sancto continetur praedestinatum in
 tempore, quod manifestatum est in praedicatione. nam si signaculi causa
 circumcidebantur filii Istrahel, ut exinde apparerent filii esse 
Abrahae iuxta carnem, rite cessare debet circumcisio, quia signum habent
 credentes mortis evictae, quo dinoscuntur filii esse Abrahae, sed 
secundum fidem. Abrahae enim promissus est qui veniens vinceret mortem.
</p><p>4. denique hunc expectabat Abraham, quem in spiritu sentiens 
natum gavisus est, sciens se in brevi introduci in caelos. unde dicit 
dominus Iudaeis: Abraham cupivit videre diem meum; et vidit et gavisus 
est. tempore ergo (enim) quo simul erant adhuc (adhuc erant) filii 
Istrahel in heremo, antequam vicini essent gentilium, non sunt 
circumcisi; at ubi autem commiscebant (conmisceri habebant) gentibus, 
tunc ab Iesu Nave circumcisi sunt de petra, quae significat Christum, 
quia petra, inquit, erat Christus, ut designaretur per Christum futuram 
circumcisionem cordis, sicut dixerat Moyses et Hieremias profeta: 
circumcidite vos deo, et: circumcidite praeputium cordis vestri, ut 
amputata caligine per remissionem acceptam peccatorum digni fierent 
videre gloriam dei, quam sub lege positi videre nequiverant causa 
peccati. ut ergo et Christum deum significaret (signaret) et non se ab 
homine ea didicisse quae docebat adsereret, ita incipit:
</p><p>1:1. Paulus apostolus non ab hominibus neque per hominem, sed per Iesum Christum et deum patrem, qui suscitavit eum a mortuis.
</p><p>1. apostolus ergo (apostolum) se non ab hominibus electum et 
missum ad praedicandum testatur, sicut erant quidam, qui electi ab 
apostolis mittebantur ad ecclesias roborandas, neque sicut alii, qui a 
Iudaeis mittebantur ad disturbandas ecclesias, quos pseudoapostolos 
vocat, sed a filio dei missum se {quem in hac causa idcirco hominem 
negare videtur, quia praecepta quasi deus dedit, non quasi homo, et quem
 elegit, divino iudicio elegit}. per quod idoneum et firmum se 
praedicatorem significat, quia multo utique melior est quem deus elegit 
quam {quem} homo.
</p><p>2. neque, inquit, per hominem, sicut arbitrabantur de Christo qui
 hos cogebant circumcidi, sed per Iesum Christum, id est per eum qui 
deus et homo est. quod statim aperit, cum dicit: et deum patrem, qui 
suscitavit eum a mortuis. hoc dicto duas hereses damnavit, et Manichaei 
et Fotini, quia Manichaeus Christum hominem negat et non negat 
crucifixum, et Fotinus Christum deum esse non concedit et tamen ipsum 
se, hoc est corpus suum excitasse a mortuis negare non audet, ut 
Manichaeus, cum crucifixum non negat, stulte eum hominem non fateri 
videatur, et Fotinus inpietate quadam deum negare, quem se ipsum a 
mortuis excitasse fatetur.
</p><p>3. legit enim dixisse dominum: solvite templum hoc et ego tribus 
diebus excitabo illud. hoc autem dicebat de templo corporis sui. igitur 
ipse se excitasse (excitans se) a mortuis corpus suum significat {a 
mortuis se excitasse}. et nihilominus tamen a patre suo dicitur 
excitatus, propterea quod omnis virtus filii de patre est, ut gesta 
filii gesta (facta) sint patris, ex quo sunt omnia.
</p><p>1:2. Et qui me cum sunt omnes fratres ecclesiae Galatiae. 
postquam auctoritatem suam conmendavit, adhuc auget ad causam, ut 
ceteros qui se cum egerant omnes conmotos adversus eos ostenderet. 
quamvis sufficeret auctoritas eius, ne posset refutari, tamen ut gravet 
factum illorum, quo a prima fide destiterunt (destiterant), multos se 
cum accensos ad errorem illorum arguendum designat. facile enim poterit 
quis intellegere errasse (errare) se, si a multis {se} videat 
reprehendi.
</p><p>1:3. Gratia vobis et pax a deo patre {nostro} et domino Iesu 
Christo. utriusque beneficio, tam patris quam filii, genus hominum 
sublevatum ostendit.
nec minorem filium significat, cum eum dominum nostrum vocat, neque 
patrem maiorem, qui (quia) eum deum nostrum appellat, quia non erit 
verus pater nisi et dominus sit, neque verus dominus filius nisi et deus
 sit. si ergo una gratia patris et filii erga nos est, quid est, inquit,
 ut de filio minus sentientes legem illi aequetis, ut partim Christo, 
partim legi serviatis, cum legeritis dominum dicentem: quia dominus est 
filius hominis etiam sabbati? ut per hoc videant quanta contumelia ab 
eis domino inrogetur, quando eum comparant famulae (cum conparant 
dominum famulae).
</p><p>1:4. Qui |se| dedit {semetipsum} pro peccatis nostris.
</p><p>1. aperte ostendit nihil prodesse legem, quando Christus dicitur 
(Christum dicit) obtulisse se, ut pro nobis pateretur, ut nos 
iustificaret, quos lex reos tenebat, ut eruti a lege per fidem Christi 
iam non peccatores essemus, sed iustificati secunda nativitate filii dei
 appellati. cum enim in condicione diaboli genus hominum teneretur, 
salvator obtulit se volenti diabolo, ut inludens eum potestate virtutis 
suae - accipere enim voluit, quem tenere (detinere) non potuit - |ut| 
auferret ei quae malo iure teneret (tenebat) obnoxia. expoliatis itaque 
inferis trofaeum animarum pertulit ad patrem, ex quo sunt omnia, quod 
lex utique facere non potuit. quamquam profutura data sit, nobis tamen 
peccantibus conversa est, ut fieret inimica et coepit occidere, non 
vivificare.
</p><p>2. Christus autem donans delicta non solum vivificavit nos, sed 
et sibi sociavit, ut filii dei vocemur facti per fidem. quantus ergo 
error est post gratiam reverti sub legem, hoc est post acceptam 
libertatem (accepta libertate) velle servire, ut ereptus gladio inmemor 
beneficii denuo se vendat lanistae! accusator est enim emptoris, qui 
relicto eo rursus ad priorem dominum redit. Ut liberaret nos a (de) 
praesenti saeculo malo (maligno). hoc dicit quia ideo morti se concessit
 dominus, ut nos ab errore saeculi liberaret, id est, ut ab 
intellegentia huius saeculi, quod curriculis senescente aetate devergit 
in finem, alieni facti, futuri saeculi quod occasum nescit participes 
simus in sensu unius dei. praesentis enim saeculi haec est malignitas, 
quia non reddit congruam reverentiam creatori {deo et} liberatori 
(restauratori) Christo, dum multos sibi confingit deos error humanus aut
 dum Christo {a credentibus} debita honorificentia non reservatur. 
Secundum voluntatem dei et patris, 5. cui gloria in saecula saeculorum. 
{amen}. ut firmum sit plenum que auctoritate quod dicit quia Christus 
nos liberavit, addit quia istud patris fecit cum voluntate.
</p><p>1:6. Miror quod sic tam cito transferimini ab eo, qui vocavit vos in gratiam ad (in) aliud evangelium, 7. quod non est aliud.
</p><p>1. evangelium bonum nuntium est, ac per hoc et lex vetus 
evangelium est, excepta lege factorum; sed hoc potius, in quo quod 
promissum est solutum est, per quod peccatores ad indulgentiam 
convocantur. mirari ergo ideo se dicit, quia de optimo et maximo 
beneficio decidentes manciparunt se legi factorum, ut perderent quod 
fuerant consecuti, ut de accepta libertate ruerent in servitutem cito 
eversi. cum mos sit ut paulatim aliquis de malo transeat ad bonum, hi 
autem de bono facile transducti sunt ad opera carnis quae sunt gravia.
</p><p>2. raro enim contigit, ut quis de laetitia confugiat ad exitia; 
ac per hoc admiratur ad hebetudinem illorum, qui in securitate positi 
labori se subiecerunt inani. tale est, si nauta insanus stans in portu 
de tempestate securus laxet navem {in altum}, ut perturbetur diversis 
|et nimiis| procellis. ita et hi per stultitiam subiecerunt se, ut 
dolores paterentur pudoris desecti et iugum legis susciperent, nulla 
huius rei spe praedicata. in aliud ergo evangelium vocati fuerant, quam 
quod hi praedicabant, qui eos subverterant, non tamen aliud ab eo quod 
apostoli adnuntiabant, quod hi pseudoapostoli aliud esse adserebant ad 
invidiam apostoli, qui eos instruxerat.
</p><p>3. et ut Galatas per hanc fallaciam circumvenirent, necesse erat 
ut evangelium apostoli aliud esse dicerent, quam quod ratio salvatoris 
docebat, hoc autem esse verum, quod ab eis cum legis veteris concordia 
praedicabatur. hi sunt qui quaestiones fecerunt Paulo et Barnabae de hac
 re, sicut continetur in Actis apostolorum. isti enim docebant ex 
gentibus credentes, quia nisi circumciderentur more Moysi et 
iudaizarent, salvi esse non possent. Nisi aliqui sunt, qui conturbant 
vos et volunt convertere evangelium Christi. apertum est quia hoc 
agebant, ut converterent evangelium Christi inmutantes traditiones, ut 
sub nomine Christi essent Iudaei; id est convertere evangelium Christi 
in legem.
</p><p>1:8. Sed etsi nos aut angelus de caelo evangelizaverit vobis 
praeterquam quod evangelizavimus, anathema sit. 9. sicut praediximus, et
 nunc iterum dico: si quis vobis adnuntiaverit praeter id 
(evangelizaverit praeterquam) quod accepistis, anathema sit.
</p><p>1. nemo miretur apostolum, qui feritatem morum mansuetabat, sic 
esse conmotum; pro Galatarum enim salute indignatur adversus inimicos 
disciplinae Christianae; indignatio enim haec ostendit non leve peccatum
 esse post acceptam fidem converti ad legem.
</p><p>2. nam tam firmum et verum evangelium, quod eis praedicaverat, 
adserit, ut etiam seipsos id est apostolos, si inmutati forte aliter 
praedicarent, non audiri doceret, quorum utique fama quod essent 
apostoli Christi peragraverit (peragraverat) omnem locum; aut si forte 
diabolus angelum dei se fingens, ut facile possit audiri, de caelis 
appareat (apparet) contra haec praedicans, sciretur esse contrarium et 
abominatio habeatur (haberetur).
</p><p>3. si ergo apostolos Christi, quorum tam praeclara opinio in 
signis et prodigiis erat faciendis, et angelum de caelo, quem possit 
spiritalis ratio commendare, aliter docentes quam ab apostolo Paulo 
docti erant, anathematizari praecipit (praecepit), quanto magis quos 
nullum testimonium ad seducendum potest commendare! ideo autem iterat 
contestationem, ut confirmet eos in prima traditione; iterata enim lex 
sollicitiores reddit neglegentes.
</p><p>1:10. Modo enim hominibus satisfacio aut deo?
</p><p>1. hoc est, numquid hominibus satisfacio suadendo vobis reverti 
ad gratiam Christi aut deo? non hominibus utique, sed deo, ut per 
satisfactionem revertantur ad deum quem spreverant. denique statim 
subiecit: Aut quaero hominibus placere? si adhuc hominibus placerem, 
servus Christi non essem.
</p><p>2. significat igitur hos, a quibus fuerant eversi, non deo, sed 
hominibus placere in Galatarum subversione sicut et semetipsum iamdudum,
 quando ecclesiam, ut patrum traditionem vindicaret, persequebatur. ut 
enim laudari a Iudaeis possent, secundum voluntatem illorum legem 
servandam dicebant, ne si verum evangelium Christi praedicarent, 
inimicos eos facerent. hic iam (autem) apostolus Paulus, qui omni 
devotione deo placeri docebat, non timebat homines offendere, dummodo 
dei gloriam commendaret. omnia enim praesentia postponens futuris se 
commendabat spebus ut Christi idoneus servus. idonei autem servi esse 
non possunt, qui sub nomine domini propriis lucris student. sed forte 
|e| contra aliquis dicat: ergo qui legem praedicabant, quam deus dicitur
 dedisse, hominibus serviebant.
</p><p>3. quomodo ergo idonea lex esse dicetur (dicitur), cuius 
praedicatio secundum hominum voluntates dicitur temperata? ante adventum
 domini lex iuxta dei voluntatem praedicabatur; tempus enim ei 
debebatur, ut servaretur. at ubi {autem} venit dominus promissus in 
lege, cessare oportuit legem iuxta praedictam sententiam profetarum; 
unde dicit dominus: lex et profetae usque ad Iohannem. nec enim dignum 
erat, ut praesente domino legis auctoritas servaretur. ideo que si quis 
de cetero legem servandam putat, iam non domini voluntati obtemperat, 
sed repugnat; similibus enim suis satisfacit.
</p><p>1:11. Notum enim vobis facio, fratres, evangelium, quod 
praedicatum est a me, quia non est secundum hominem; 12. neque enim ego 
ab homine accepi illud {aut didici}, sed per revelationem Iesu Christi.
</p><p>1. nunc principia epistolae aperit; ipsum enim sensum vult 
manifestare, quia non ea quae docebat ab homine didicerat, ut forte 
dubitaretur de his quae docebat. neque secundum humanum iudicium aptata 
erat eius praedicatio, ut indigna divina auctoritate videretur, sed a 
dei filio dicit se didicisse per revelationem, cum iam post 
resurrectionem esset in caelis sicut supra memoravi (sicut 
praememoravi), et ea quae didicit convenire voluntati maiestati que 
eius, a quo se didicisse testatur.
</p><p>2. spiritalia enim sunt, quae servata meritum conlocant apud 
deum. illa enim carnalia sunt, quae a tempore suo servata nec meritum 
nec inmeritum praestiterunt apud deum, non servata autem obfuerunt, quia
 et qui non fecerat (fecerant) legem sub maledicto erat (erant), et qui 
fecerat (fecerant), non iustificabatur (iustificabantur) apud deum, quia
 iustus ex fide vivit. illa enim ut oneri essent, servanda mandata sunt,
 non dignitati.
</p><p>1:13. Audistis enim conversationem meam aliquando in Iudaismo, 
quia super modum persequebar ecclesiam dei et expugnabam eam, 14. et 
proficiebam in Iudaismo super multos coaetaneos in genere meo, 
abundantius aemulator existens paternarum mearum traditionum.
</p><p>1. propositum suum, quo prius iuxta carnem vigebat repugnans 
ecclesiae, breviter memorat, sed ut famulus Christi esset, hunc se 
reliquisse. magis enim se devotum {quam illos} in vindicanda lege fuisse
 designat, non tamen propter hominum favorem, sed hoc putans utile apud 
deum.
</p><p>2. {per ignorantiam enim, cum humanitati placeret, deo se servire
 putabat, liberam habens conscientiam. nesciebat enim iam tempus 
adserendae legis non esse, doctrinam secutus patrum aut in errore aut in
 malivolentia constitutorum,} omni industria et (aut) fervore mentis id 
agebat, ut ceteris coaequalibus sibi aemulatione legis praestantior 
videretur, sic insaniens contra disciplinam Christi, ut nulli hominum 
(homini) parceret fidei foedera adsecuto. sed cum revelatione dei 
laborem hunc inanem esse didicisset et magis contrarium, destitisse ab 
eo et se fidei gratiae subdidisse, ut profectus ei esset apud deum.
</p><p>3. si ergo hic qui Istrahelita est et qui dignitate doctoris 
fultus erat (erat fultus) apud Iudaeos, eruditus a Gamalielo, viro 
prudentissimo, locum habens cum optimis vita hominibus, reliquit legem, 
quanto magis hi, qui extra legem erant, legi se subicere non debuerant! 
et si hic gaudet exisse desub iugo servitutis, quid est ut hi libertatem
 suam obligaverint vinculis legis?
</p><p>1:15. Cum autem conplacuit (placuit) ei, qui me segregavit de 
utero matris meae et vocavit per gratiam suam 16. et revelavit 
(revelare) filium suum in me, ut evangelizarem eum gentibus, continuo 
non adquievi carni et sanguini.
</p><p>1. cum in lege haberet fiduciam inscius iam tempus legis 
servandae non esse et omni aviditate contenderet putans dei se voluntate
 hoc agere, ut resisteret evangelio Christi, videns deus aemulationem 
eius bonam, sed scientiam ei deesse, placuit ei vocare illum ad suam 
gratiam, scienti (sciens) iam idoneum hunc esse ad praedicandum 
evangelium filii eius gentibus; quia si in re minima tam velox et fidus 
erat audacia conscientiae, non adulatione cuiusquam, quanto magis in 
praedicando dono dei futurus esset constantior spe promissi praemii!
</p><p>2. praescientia ergo dei segregatus est de utero matris suae, id 
est antequam nasceretur, vel statim natum sciit deus futurum bonum, 
sicut dicit ad Hieremiam: priusquam te formarem in utero, novi te, etc.;
 ita et apostolum Paulum, sciens quid esset futurus, praevenit eum, ut 
antequam converteretur, vocaret eum, quia erat necessarius. denique 
statim suscepit dispensationem doni dei, omni postposita cura carnali. 
nec enim consilium cuiusquam petiit aut ad aliquem retulit quid esset 
acturus, sed protinus praedicavit Christum, quia hic est filius dei. nam
 sicut futuri mali frequenter ante sunt boni, ita et solent futuri boni 
prius esse mali.
</p><p>1:17. Neque veni Hierosolyma ad antecessores (praecessores) meos 
apostolos, sed abii in Arabiam et iterum regressus sum Damascum.
</p><p>1. non fuisse dicit necessitatem electum se a deo pergendi ad 
antecessores (praecessores) suos apostolos, ut aliquid forte disceret ab
 eis, quia deus ei revelavit per filium suum quomodo doceret. hoc ideo 
loquitur, ut ostendat non aliud tenendum esse quam quod docet nec 
hominibus credi, sed deo, a quo se didicisse testatur, ac per hoc eos, 
qui illos in legem induxerunt (induxerant), esse falsos doctores, quia 
non a deo traditum erat quod docebant.
</p><p>2. a Damasco ergo in Arabiam profectus est ad praedicandum, ubi 
nullus erat apostolorum, ut ipse hic fundaret ecclesias, ne 
subripientibus (subrepentibus) pseudoapostolis Iudaismus seminaretur, et
 inde iterum reversus (regressus) est Damascum, ut visitaret quibus 
rudis praedicaverat evangelium gratiae dei.
</p><p>1:18. Deinde post annos tres ascendi Hierosolyma videre Petrum. et remansi apud illum diebus quindecim.
</p><p>1. dignum fuit ut cuperet videre Petrum, quia primus erat inter 
apostolos, cui delegaverat salvator curam ecclesiarum, non utique, ut 
aliquid ab eo disceret, quia iam ab auctore didicerat, a quo et ipse 
Petrus fuerat instructus, sed propter affectum apostolatus, et ut sciret
 Petrus hanc illi datam licentiam, quam et ipse acceperat.
</p><p>2. veniens ergo ad eum hospitio receptus est et apud eum mansit 
dies (diebus) quindecim, quasi unianimus coapostolus. haec ideo 
manifestat, ut ostendat concordiam se cum apostolis habuisse nec in 
aliquo dissensisse, sicut susurrabant de eo pseudoapostoli, ut eum apud 
ecclesias gentium deformarent et sua mala simplicioribus insererent, 
dicentes ea convenire cum doctrina apostolorum maiorum.
</p><p>1:19. {Alium autem apostolorum vidi neminem, nisi Iacobum fratrem
 domini. Iacobum vidit Hierosolyma, quia illic erat constitutus ab 
apostolis episcopus, qui et ipse prius fuerat incredulus, sicut dicit 
evangelista: quia nec fratres eius, inquit, adhuc credebant in eum. hic 
Iacobus filius fuit Iosef, qui ideo frater domini appellatus est, quia 
et Iosef pater eius etiam domini pater nuncupatus est. sic enim dicit 
Maria ad Iesum in Lucae evangelio: quid fecisti nobis, fili? etenim et 
ego et pater tuus maesti et tristes quaerebamus te. et in evangelio 
Iohannis dicit Filippus ad Nathanahel: quem scripsit Moyses in lege et 
profetae invenimus Iesum a Nazareth, filium Iosef. hoc ergo modo dictus 
est dominus frater Iacobi et ceterorum, quo et filius nuncupabatur 
Iosef. quidam enim ducti insania hos veros domini fratres de Maria natos
 inpia adsertione contendunt, cum Iosef non verum patrem eius dicant 
appellatum. si enim hi veri erunt fratres eius, Iosef erit verus pater, 
quia qui dixit patrem eius Iosef, idem dixit et fratres eius Iacobum et 
ceteros}.
</p><p>1:20. Quae autem scribo vobis, ecce coram deo quoniam non 
mentior. quod ad conmendationem eius pertinet, locuturus testem deum 
dat, quia ita se habent quae dicturus est, ne forte videretur 
compositum, cum personae eius non convenit (conveniat) aliquid fingere. 
sed cum se commendat, hos vult proficere; commendatio enim haec istis 
proficit, ut sciant ea, quae ab hoc discuntur, esse verissima.
</p><p>1:21. Deinde veni in regione Syriae et Ciliciae. 22. eram autem 
ignotus facie ecclesiis Iudaeae; solummodo audientes erant, 23. quod is 
(audiebant, quia) qui persequebatur nos aliquando, nunc praedicat fidem,
 quam aliquando expugnabat; 24. et in me magnificabant deum. hoc dicit 
quia, cum Iudaismum defenderet contra fidem, sicut et hi a quibus 
Galatae fuerant eversi, a deo electus est et doctus dissimulare a 
Iudaismo et novam legem praedicare, ita ut gauderent in eo {ex Iudaeis 
credentes}, quos pridem persequebatur, deo agentes gratias, qui de 
persecutore fecit defensorem, ut perinde scirent Galatae circumventos 
se, ut sub nomine Christi Iudaeos se profiterentur, circumcidentes 
carnem praeputii sui, cum Christi lex aliud imperet quam Iudaismus.
illic enim circumcisio carnis est, hic cordis, illic sub elementis 
servitur numeniis et sabbato, hic soli deo in spiritu, quia corde 
creditur, illic condicio est causa peccati, hic libertas ex remissione 
peccatorum. multa itaque distantia est.
</p><p>2, 1. Deinde post annos quattuordecim ascendi Hierosolyma cum Barnaba, adsumpto et Tito.
</p><p>2. ascendi autem secundum revelationem et exposui illis 
evangelium, quod praedico gentibus, secreto autem his qui sibi aliquid 
videbantur, ne forte in vacuum currerem aut cucurrissem.
</p><p>1. quoniam multo tempore fama eius crescebat (crebrescebat) apud 
omnes Iudaeos, facie autem non videbatur, perambulabat enim fundare et 
roborare ecclesias solita constantia inter gentes, a Iudaeis autem causa
 legis mala illi fiebat opinio, quasi discordaret a praedicatione 
ceterorum apostolorum, et hinc fiebat multis scrupulus, ita ut gentes 
possent perturbari, ne in aliud inducerentur ab eo, quam tradebant 
apostoli qui cum domino fuerant. nam ipsa occasione subversi sunt 
Galatae a Iudaeis dicentibus quia aliud tradebat Paulus quam Petrus. 
hinc factum est, ut admonitus revelatione domini ascenderet Hierosolymam
 cum testibus praedicationis suae, id est Barnaba et Tito, unum ex 
Iudaeo et alterum ex gentili, ut si qui de eo haberent scandalum, horum 
testimonio tolleretur, adaperiens illis sensum praedicationis suae.
</p><p>2. cum apostolis vero secreto contulit, ut scirent non illum 
discordare a regula evangelica, hoc est, ne putarent illum in vacuum 
currere aut cucurrisse, sicut aestimabant aliquanti ex Iudaeis 
credentibus. nec enim aliquid ab eis discere poterat, quia a deo fuerat 
instructus, sed propter concordiam et pacem dei nutu factum est, ut 
tolleretur scrupulus aut suspicio fratribus aut coapostolis eius, et ut 
gentibus proficeret cognoscentibus quia concordabat evangelium eius cum 
apostolis, praeterea cum legem dedissent non molestari eos, qui ex 
gentibus credebant, sed ut ab his tantum observarent, id est a sanguine 
et fornicatione et idolatria.
</p><p>3. nunc dicant sofistae Graecorum, qui sibi peritiam vindicant 
naturaliter subtilitate ingenii se vigere, quae tradita sunt gentibus 
observanda? quae ignorabant an quae sciebant? sed quomodo fieri potest, 
ut aliquis ea discat quae novit? ergo haec inlicita esse ostensa sunt 
gentibus, quae putabant licere; ac per hoc non utique ab homicidio 
prohibiti sunt, cum iubentur a sanguine observare. sed hoc acceperunt, 
quod Noe a deo didicerat, ut observarent a sanguine edendo cum carne. 
nam quomodo fieri poterat, ut Romanis legibus imbuti, quorum tanta 
auctoritas est in servandis mandatis (in servandis mandatis est), 
nescirent homicidium non esse faciendum, quippe cum |et| adulteros et 
homicidas et falsos testes et fures et maleficos et ceterorum malorum 
admissores puniant leges Romanae?
</p><p>4. denique tria haec mandata ab apostolis et senioribus data 
reperiuntur, quae ignorant leges Romanae, id est, ut observent se ab 
idolatria, a sanguine sicut Noe et a fornicatione. quae sofistae 
Graecorum non intellegentes, scientes tamen a sanguine abstinendum, 
adulterarunt scripturam quartum mandatum addentes, et a suffocato 
observandum. quod puto nunc dei nutu intellecturi sunt, quia iam supra 
dictum erat quod addiderunt.
</p><p>2:3. Sed neque Titus, qui me cum erat, hoc est, ipso illo (illo 
ipso) tempore quo fui, inquit, Hierosolymis, Titus qui me cum erat, cum 
esset Graecus, compulsus non est circumcidi. cum utique inter apostolos 
et eos qui ex Iudaeis crediderant essemus, nemo illum, id est Titum, 
compulit circumcidi. et subintellegitur: quid est ut vos circumcidamini,
 cum Titus ab apostolis, qui videbantur aliquid esse, non est compulsus 
circumcidi, sed susceptus est incircumcisus?
</p><p>2:4. Propter autem subinductos falsos fratres, qui subintraverunt
 explorare libertatem nostram, quam habemus in Christo Iesu, ut nos in 
servitutem subicerent, 5. ad horam cessimus subiectioni, ut veritas 
evangelii permaneat apud vos.
</p><p>1. Titum, quia Graecus erat sicut Galatae, negat circumcisum. quo
 dicto hos arguit, qui paterentur se circumcidi, cum essent Graeci. sed 
ne forte obponeretur ei, quia ipse circumciderat Timotheum, nunc causas 
exponit cur fecerit quod faciendum negabat dicens: propter subinductos 
autem falsos fratres, qui subintraverunt explorare libertatem nostram, 
quam habemus in Christo Iesu, ut nos in servitutem subicerent, ad horam 
cessimus subiectioni, ut veritas evangelii permaneat apud vos.
</p><p>2. Graeci e contra dicunt: nec ad horam cessimus, et hoc aiunt 
convenire causae, quia qui fieri prohibebat, non oportebat {inquiunt} 
dicere se fecisse, ne probaret esse faciendum. sed apostolus vir divinus
 sciens posse hoc obponi ipse illud proponit, ut praeveniat calumniosos,
 et reddit causas quibus compulsus est facere quod nolebat.
</p><p>3. propter subinductos autem, inquit, falsos fratres. subinductos
 dicit, quia cum dolo intraverunt, ostendentes se fratres, cum essent 
inimici. qui subintraverunt, hoc est cum humilitate intraverunt 
fingentes amicitiam. explorare libertatem nostram, quam habemus in 
Christo Iesu, ut nos in servitutem subicerent.
explorare est sic intrare, ut aliud fingat et aliud quaerat quod possit 
(quo possint) accusare libertatem nostram, quam habemus in Christo Iesu.
 libertas in Christo Iesu haec est, non subici legi.
</p><p>4. ut nos inservitutem subicerent, hoc est, ad hoc intraverunt 
cum dolo et fallacia, ut nostram libertatem in servitutem subicerent, 
cogentes nos subici legi circumcisionis. ad horam cessimus subiectioni, 
hoc est, ad horam nos subiecimus servituti humiliantes nos legi, ut 
circumciso Timotheo cessaret dolus et scandalum Iudaeorum. parati enim 
erant, sicut datur intellegi, commovere illi tumultum et seditionem. 
fuit enim causa, quomodo haberent aditum calumniae faciendae.
</p><p>5. Timotheus enim erat matre {quidem} Iudaea, patre autem Graeco 
|id est proselyto|. hic cum (unde factum est, ut) secundum legem 
circumcisus infans non esset, |quia mater eius erat iam fidelis,| volens
 autem apostolus eum adsumere et ordinare (ut ordinaret illum) episcopum
 sicut fecit - quia testimonium ei, inquit, bonum perhibebant omnes 
{loci illius} -, insidias passus est Iudaeorum. explorabant enim si 
filium Iudaeae incircumcisum susciperet, parantes seditionem, quia si de
 Graecis contradicebat non esse circumcidendos {sicut et epistola ab 
apostolis de hac re fuerat data,} vel filios Istrahel circumcidi non 
vetaret {,quia nihil de his in epistola eadem significarent apostoli. ex
 cuius auctoritate plus insaeviebant credentes Iudaei, quia non 
prohibebat Iudaeos filios suos circumcidere ipsa epistola}.
</p><p>6. tunc, inquit, accipiens circumcidit eum propter Iudaeos, qui 
erant in locis illis. de gentilibus autem scandalum non habebant, unde 
Titus non est compulsus circumcidi. ad horam ergo cessit, ut veritas 
evangelii permaneat apud gentes, cum non se subiciunt circumcisioni. 
apud Iudaeos autem non erat veritas evangelii, quia credentes 
circumcidebant filios suos; in Christo enim Iesu neque praeputium neque 
circumcisio valet aliquid, sed fides per dilectionem operans. nam non 
solum historia, sed et litterae hoc indicant quia cessit.
</p><p>7. nam supra dicit Titum, cum esset Graecus, non esse compulsum 
circumcidi, et subiecit (subicit) dicens: propter subinductos autem 
falsos fratres. {quid iam sonat, nisi quia cessit ad horam propter 
subinductos falsos fratres ?} si quo minus, quomodo verba aut sensus se 
sequerentur? Titum certe negat compulsum circumcidi. propter subinductos
 autem falsos fratres, quid sonat, nisi quia cessit? si autem propter 
subinductos falsos fratres {non cessit, non voluntate non cessit. nam 
cessurum se significavit, si hoc est: sed propter subinductos falsos 
fratres non cessit.
</p><p>8. si ergo cedendum non fuit, quare falsi fratres dicuntur, 
quorum beneficio non fecit, quod faciendum non erat? itaque si hoc est, 
beneficium praestiterunt apostolo, quia horum causa non cessit, quod 
cedere habebat. cur igitur exploratores dicti sunt, si hoc illum facere 
nolebant quod facturus erat, sed propter istos non fecit? si autem non 
erat facturus, sine dubio propter istos fecit. aliud enim non est}. 
litterae enim hoc indicant, quia cessit et historia factum exclamat.
</p><p>9. quomodo enim ad horam negaret se cessisse, cum probetur 
propter Iudaeos Timotheum circumcidisse, quod est ad horam cessisse, et 
secundum legem purificatum in templum ascendisse. ille enim posset 
dicere nec ad horam se cessisse, qui numquam inveniretur cessisse.
aut enim cessurus propter falsos fratres non cessit, aut non cessurus, 
propter falsos fratres cessit |- et si propter falsos fratres non 
cessit, propter veros habuerat cedere -|. unum ergo e duobus accipite. 
falsi fratres tamen dicuntur, qui credentes iudaizabant.
</p><p>2:6. Ab his autem qui existimantur aliquid esse - quales 
aliquando fuerunt, nihil mea interest, deus personam {hominis} non 
accipit.
</p><p>1. hoc significat, quia apostoli prius simplices homines erant et
 inperiti, nullius dignitatis in lege, sed hoc non obesse. quis enim 
accuset eum, quem deus excusat? quia non quaeritur quis quid fuerit, sed
 quid sit. praeterita enim nec condemnant nec vindicant. se tamen vult 
intellegi quia et peritus erat in lege et clarus vita ac per hoc et in 
dispensatione evangelii praecipuus administer. Mihi enim qui 
existimantur aliquid esse nihil contulerunt.
</p><p>2. nihil se dicit ab apostolis consecutum, sed a deo, quia qui 
inperitis tribuit sensum disciplinae Christianae, ipse et mihi, inquit, 
cum essem legis peritus, dignatus est impertire sensum huiusmodi ratione
 (rationis huiusmodi). quomodo ergo fieri poterat, ut hic ab his 
disceret, quem peritum inveniens peritiorem fecit gratia Christi?
</p><p>2:7. Sed {e} contra, cum vidissent quia creditum est mihi 
evangelium praeputii, sicut Petro circumcisionis, 8. qui enim operatus 
est Petro in apostolatum circumcisionis, operatus est et in me ad 
gentes. Petrum solum nominat et sibi comparat, quia primatum ipse 
accepit ad fundandam ecclesiam; se quoque pari modo electum, ut primatum
 habeat in fundandis gentium ecclesiis, ita tamen, ut {et} Petrus 
gentibus praedicaret, si causa fecisset, et Paulus Iudaeis. nam uterque 
invenitur utrumque fecisse. sed tamen plena auctoritas Petri in Iudaismi
 praedicatione data dinoscitur et Pauli perfecta auctoritas in 
praedicatione gentium invenitur. unde {et} magistrum gentium se (se 
gentium) vocat in fide et veritate. unusquisque enim pro viribus suis et
 dispensationem sortitus est. difficile enim fuit eos qui longe erant a 
deo, ad fidem {adtrahere et} suadere quam proximos.
</p><p>2:9. Et scientes gratiam dei, quae data est mihi, Petrus et 
Iacobus et Iohannes, qui videbantur columnae esse, dextras dederunt mihi
 et Barnabae societatis, ut nos ad gentes, ipsi vero in circumcisionem; 
10. tantum ut inopum memores essemus pauperum, quod et sollicite curavi 
hoc ipsum facere.
</p><p>1. ab apostolis, qui clariores inter ceteros erant {,quos et 
firmitatis causa 'columnas' appellat} quique cum domino semper in 
secretis fuerant, gloriam eius digni in monte respicere, ab his itaque 
probatum dicit donum, quod accepit a deo, ut dignus esset habere 
primatum in praedicatione gentium, sicut et habebat Petrus in 
praedicatione circumcisionis. et sicut dat Petro socios, viros egregios 
inter apostolos, ita et sibi iungit Barnaban (Barnabam), qui divino 
iudicio ei adiunctus est.
</p><p>2. gratiam tamen primatus sibi soli vindicat concessam a deo, 
sicut et soli Petro concessa est inter apostolos, ita ut apostoli 
circumcisionis dexteras (dextras) porrigerent apostolis gentium ad 
concordiam societatis demonstrandam, ut utrique scientes perfectionis 
spiritum in dispensatione evangelii se a domino consecutos in nullo se 
invicem egere ostenderent.
</p><p>3. hoc solum tamen inter se convenisse, ut, quod non ex praecepto
 vel dono domini fuerant instructi, quia facile erat hoc {ex lege} 
agnoscere, hos quibus praedicabant pauperum memores esse iuberent, ut 
misericordiam, per quam a deo redempti sunt, colerent. idcirco igitur 
haec, quae inter se et apostolos acta (sancta) sunt, manifestat, ut 
sciant Galatae, quia quod ab eo acceperant, hoc verum est et probatum.
</p><p>2:11. Sed cum (cum autem) venisset Petrus Antiochiam, in faciem 
illi restiti, quia reprehensus erat. post concordiam societatis et 
honorificentiam primatus, quam sibi invicem per dei gratiam detulerunt, 
hac (nunc) interveniente causa neglegentiae vel erroris dissidere inter 
se videntur apostoli non in propria causa, sed in sollicitudine 
ecclesiae. in faciem, inquit, illi (illi, inquit,) restiti. quid est hoc
 nisi in praesenti ei contradixi? et qua causa, subiunxit dicens: quia 
reprehensus erat. reprehensus utique ab evangelica veritate, cui hoc 
factum adversabatur.
nam quis eorum auderet Petro primo apostolorum, cui claves regni 
caelorum dominus dedit, resistere nisi alius talis, qui fiducia 
electionis suae sciens se non imparem constanter improbaret quod ille 
sine consilio fecerat?
</p><p>2:12. Prius enim quam venissent quidam ab Iacobo, cum gentibus 
edebat; cum autem venissent, subtrahebat et segregabat se, timens eos 
qui erant ex circumcisione. 13. et simulaverunt cum illo et ceteri 
Iudaei, ita ut Barnabas consentiret simulationi eorum. hi omnes Iudaei, 
qui consenserunt simulationi Petri et Barnabae, bonae fidei fuerunt, sed
 propter scandalum illorum, qui veniebant ab Iacobo - erant enim 
aemulatores legis, qui et legem et Christum aequo iure venerarentur, 
quod contra fidei disciplinam est - praesentibus eis non conmiscebantur 
gentibus; timebant enim impetum audaciae eorum, qui aemulabantur legem. 
quodsi solum fuisset, non erat reprehensibile, sed in quo erratum est, 
in subiectis ostendit. nam et ipse utique cessit animositati et audaciae
 Iudaeorum timens, ne per hoc quod facile est subriperet scandalum, quod
 difficile sedaretur, quia et secundum legem purificavit se coactus et 
Timotheum circumcidit invitus.
</p><p>2:14. Sed cum vidissem quod non recta via ambulabant (incedunt) 
ad veritatem evangelii, dixi Petro coram omnibus. ideo in solum Petrum 
invehitur, ut in eo qui primus est discerent ceteri. Si tu cum sis 
Iudaeus gentiliter vivis, quomodo coges gentes iudaizare?
</p><p>1. nunc aperuit causam reprehensionis. non enim aliquid fuisset 
erroris, si praesentibus Iudaeis dissimulasset a gentilibus (gentibus) 
timens scandalum; sed hic tota causa reprehensionis est, quia 
advenientibus Iudaeis ab Iacobo non solum segregabat se ab eis, cum 
quibus gentiliter vixerat, sed et compellebat illos (eos) iudaizare 
causa timoris illorum, ut quid horum verum esset, ignorarent gentiles. 
sciebant enim ipsum se cum non quasi Iudaeum vixisse. post autem 
audientes ab eo quia Iudaeorum instar sequendum erat, haesitabant utique
 quid esset verum. si enim hoc verum erat ut iudaizarent, ipsum 
praevaricatorem tenebant, quia gentiliter vixerat.
</p><p>2. si autem illum (illud) melius erat et verum, ut simpliciter 
viverent, eversio erat gentilium per eius ignaviam, quibus adempto bono 
res laboriosa et inefficax tradebatur. apostolus autem Paulus quando ad 
horam cessit, non hoc et suasit, sed rem se superfluam et inanem facere 
clamitavit propter furorem Iudaeorum. cui quidem rei non subcubuisset, 
nisi causa interfuisset, qua audacia Iudaeorum plurimum se iactaret. 
erat autem Timotheus filius mulieris Iudaeae, patre autem Graeco, - 
recens. pr. hoc est proselyto, sicut legitur synagoga Graecorum. - - 
recens. alt. unde factum est, ut infans secundum legem minime 
circumcideretur. - insidiabantur ergo explorantes, si eum qui Iudaeus 
natus erat incircumcisum adsumeret, quod inlicitum putabant generi 
Iudaeorum, occasionem quaerentes, qua eum eversorem tenerent legis. hac 
causa ad horam cessit furori eorum.
</p><p>2:15. Nos natura Iudaei et non ex gentibus peccatores. 16. 
scientes autem quia non iustificatur homo ex operibus legis, nisi per 
fidem Iesu Christi, et nos in Christum Iesum credimus, ut iustificemur 
ex fide et non ex operibus legis. manifesta ratione circumventos eos 
ostendit, ut servarent legem, in qua nemo iustificatur apud deum, quippe
 cum hi ipsi, qui natura Iudaei sunt, volentes iustificari relicta lege 
confugiunt (confugiant) ad fidem Christi. Quoniam ex operibus legis non 
iustificabitur omnis caro. nullum hominem iustificatum dicit ex operibus
 legis; quicumque enim iusti sunt, ex fide iustificati sunt, sicut 
Abraham et Isaac et Iacob vel ceteri sancti.
</p><p>2:17. Si autem quaerentes iustificari in Christo invenimur et 
ipsi peccatores, ergo Christus peccati minister est? absit. quomodo 
Christus potest peccati minister esse, qui donat peccata? ideo absit, 
inquit.
sed si iustificari volentes per fidem Christi legi servimus, sub peccato
 nos esse profitemur, quia fides extrahet hominem a lege, ut iustus sit.
 ergo si damus nos legi, peccatores invenimur, quia qui sub lege sunt 
sub maledicto sunt.
</p><p>2:18. Si enim quae destruxi haec iterum reaedifico, 
praevaricatorem me constituo. absolutum est quia accedens ad Christum 
relinquit legem; ex (de) servo enim fit liber. quodsi iterum redeat ad 
legem, ipse sui accusator exsistit, quia factum suum condemnat.
</p><p>2:19. Ego enim per legem legi mortuus sum, ut deo vivam. hoc 
dicit quia per legem fidei mortuus est legi Moysi. moritur enim qui 
liberatur ab ea, et vivit deo, cuius fit servus emptus a Christo. |Cum| 
Christo crucifixus sum (confixus sum cruci). hic configitur cruci 
Christi, qui aemulus vestigiorum eius nulla mundi concupiscentia 
capitur, ut deo vivens mundo mortuus videatur. qui enim non agit quae 
mundi sunt vel erroris, mortuus mundo est.
</p><p>2:20. Vivo autem iam non ego, sed vivit qui in me est Christus. 
non est ambiguum in eum (eo), qui per fidem liberatur a morte, Christum 
vivere. morte enim dignum (digno) dum donat peccatis (peccata), ipse 
vivit in illo; eius enim praesidio ereptus est morti. Quod vero nunc 
vivo in carne, in fide vivo filii dei, qui dilexit me et tradidit se pro
 me.
</p><p>2:21. non sum ingratus gratiae dei. quoniam futura vita promissa 
est Christianis, ideo que qui nunc in hac vita auxiliis dei munitus 
vivit, in fide vitae promissae vivit. hic enim imaginem illius 
contemplatur, quasi pignus habens vitae futurae, quae per dei nutum 
Christi amore nobis quaesita est. hic ergo non est ingratus Christo, qui
 in fide eius perdurat, sciens nullius se habere beneficium nisi huius, 
et ad contumeliam eius proficere, si alterum ei comparet, cuius auxilium
 habere non potuit. Nam si (si enim) per legem iustitia, ergo Christus 
gratis mortuus est. nihil tam apertum quia, si per legem potuisset homo 
iustificari, Christum non oportuerat mori. sed quia lex dare remissionem
 peccatorum non poterat neque secundam mortem detriumfans expoliare 
captivis, quos tenebat causa peccati, idcirco Christus mortuus est, ut 
ea praestaret, quae lex non poterat; ac per hoc non gratis mortuus est. 
mors enim eius iustificatio peccatorum est.
</p><p>3:1. O stulti (insensati) Galatae! quis vos fascinavit?
</p><p>1. irascentis cum miraculo verba sunt, quia sic fuerant 
depravati, ut nec se agnoscerent circumventos. {prooemio usus est ;} 
omnis enim qui fascinatur de bono ad malum transit (transit ad malum), 
sicut et hi de libertate et securitate ad servitium et sollicitudinem 
transierunt. Quorum ante oculos Christus proscriptus est |et in vobis 
crucifixus est|. manifestum est quia stultorum oculis Christus 
proscriptus videtur, id est expoliatus vel condemnatus; prudentium vero 
oculis et sensibus non solum non condemnatus, sed ipse mortem cruce sua 
damnasse videtur. passio enim domini vita nostra est et destructio 
mortis, sed quia hi indigne coeperunt (coeperant) sentire translati ad 
legem, idcirco mentibus eorum Christum condemnatum videri conqueritur.
</p><p>2. ideo (ideo que) et subiecit: In vobis crucifixus est.
hoc est sensu vestro crucifixus est quasi homo. in quo enim spes plena 
non est, homo est. ideo |et| hi non putabant plenam salutem esse in 
Christo, quia legem illi aequabant. in his vero qui congrue intellegunt 
Christum, vivit in eis Christus. in Fotino crucifixus est; hic enim vere
 mortuus est, in quo Christus dicitur crucifixus, quia istud loco 
accusationis obicitur.
</p><p>3:2. Hoc solum volo discere a vobis: ex operibus legis spiritum accepistis an ex auditu fidei? 3. sic sine intellectu estis?
</p><p>1. adhuc cum stomacho loquitur; dolet enim valde super errorem 
(errore) eorum, quia fabricam suam, quae eos per evangelium 
aedificaverat, videbat esse destructam. non sic de Corinthiis motus est,
 quia quamvis carnales eos appellet, non tamen usque adeo fuerant mente 
capti, ut circumcidi se paterentur. ideo hi stulti et sine intellectu 
esse dicuntur, quia nec dolori carnis suae consulere valuerunt.
</p><p>2. usque ad hoc enim solet quis induci, quod delectat {aut 
dolorem non praestat}. interrogantis ergo verba sunt, et quod interrogat
 ex parte confirmantis, cum dicit: hoc solum volo discere a vobis: ex 
operibus legis spiritum accepistis an ex auditu fidei? hoc ab eis 
quaerit, in quo et gloriabantur et negare non poterant, quia spiritum 
sanctum per fidem acceperunt (acceperant), non per legem, ut 
resipiscentes agnoscerent, quia donum dei, in quo gloriabantur, non ex 
operibus (opera) legis acceperant, sed credentes in Christum, ut vel sic
 grati Christo legem, quam sibi in nullo prodesse didicerant, 
relinquerent.
</p><p>3. hoc proponit, quod illo in tempore negari non poterat, 
spiritum dei inesse credentibus. ad rudimenta enim fidei commendanda 
donum hoc dei manifestabatur hominibus, sicut inter ipsa initia factum 
est in apostolis et ceteris discipulis, necnon {et} in illis duodecim, 
quos - quia in adultero baptismate sub nomine baptismi Iohannis fuerant 
non tincti, sed sordidati - Paulus apostolus in trinitatis nomine 
baptizare praecepit, quibus inpositis manibus decidit in eos spiritus 
sanctus et diversarum linguarum ministrabat eloquia cum interpretatione 
earum, ut nullus auderet spiritum sanctum negare (negare spiritum 
sanctum) inesse in eis. quamobrem sine intellectu Galatas esse appellat,
 qui huius rei gnari et conscii degradantes se carnis curae subiecerunt.
 Incipientes spiritu nunc carne consummamini?
</p><p>4. hoc dicit quia cum ab inferioribus ad summa {fidei} ascensus 
sit, hi contra de summis in ima delapsi sunt. per fidem enim spiritales 
effecti, conversi ad legem perdiderunt (perdiderant) gratiam spiritus, 
quam fuerant consecuti. consummatio enim perditionem significat, id est 
finem.
</p><p>3:4. Tanta passi estis sine causa? si tamen sine causa. multa eos
 passos pro fide significat ab infidelibus. tunc enim qui credebant 
ceteris obprobrio erant sive domesticis sive extraneis; nam digito 
signabantur quasi rei maiestatis. unde similiter Galatae multa passi 
sunt insaniores experti, cuius rei meritum perdiderant mittentes se sub 
legem. sed quia addidit: si tamen sine causa, ostendit sperare se posse 
illos reformari.
</p><p>3:5. Qui ergo praebet vobis spiritum et operatur virtutes in 
vobis, ex operibus legis an ex auditu fidei? idem sensus est, cui addit 
virtutis insignia, quae testimonium perhibent fidei, quod sit spes fida 
et rationabilis. legem autem nulla virtus comitatur, quae adtrahat ad 
eius spem, quia quae videntur non sperantur, sed sunt temporalia, sicut 
lex factorum, quam supra ostendimus.
</p><p>3:6. Sicut scriptum est: credidit Abraham deo et aestimatum est 
ei ad iustitiam. ostendit exemplo Abrahae, qui pater fidei est, 
iustitiam non ex opere (opera) legis inputari, sed per fidem. credens 
enim iustificatus est. ac per hoc stulte et inprovide legi eos se 
subiecisse, quae non ad iustificationem data est.
</p><p>3:7. Intellegite (cognoscitis) ergo quoniam (quia) qui ex fide, 
hi sunt filii Abrahae? verum est quia credentes filii sunt {Abrahae, 
quia si Abraham ex fide iustificatus est primus}, quotquot post hunc 
credunt, filii eius sunt sive ex Iudaeis sive ex gentibus.
</p><p>3:8. Providens autem scriptura, quia ex fide iustificat gentes 
deus, praenuntiavit Abrahae quia benedicentur in te omnes gentes. hoc 
dicit quia forma est Abraham omnium credentium, ut hi benedicti in eo 
sint qui credunt; sequentes enim fidem eius participes fiunt et 
benedictionis eiusdem.
</p><p>3:9. Ergo qui ex fide benedicentur cum fideli Abraham. 10. 
quotquot enim ex operibus legis sunt, sub maledicto sunt. manifestum 
{est} quia fideles cum fideli benedicentur, quomodo infideles cum 
infidelibus punientur. nam qui sub lege agunt, sub maledicto sunt, quia 
transgressores legis sunt. Scriptum est enim: maledictus omnis qui non 
permanserit in omnibus, quae scripta sunt in libro legis, ut faciat ea. 
hoc scriptum est in Deuteronomio quia, si quid legis praeterisset 
aliquis, maledictus haberetur. et tanta mandata sunt, ut inpossibile sit
 servari ea. unde et Petrus apostolus in Actibus apostolorum ait: quid 
inponitis iugum fratribus, quod neque patres nostri neque nos potuimus 
portare? neglegenti enim et superbo populo haec data erant, ut per omnem
 conversationem legem haberent.
</p><p>3:11. Quod autem in lege nemo iustificatur apud deum, manifestum 
est quia iustus ex fide vivit. ac per hoc recedendum a lege docet, ne 
iustitia per fidem quaesita depereat.
</p><p>3:12. Lex autem non est ex fide, sed qui fecerit illa (ea) vivet 
in illis (eis). non est ex fide lex, quia nihil mandat credendum. omnia 
enim eius manifesta sunt, ut servans legem vivat. si quo minus, necesse 
est plectatur, quia quod scivit vitandum admisit. potest obponi e 
diverso et dici: si in lege nemo iustificatur, quid est ut maledicatur 
qui aliquid praeterit legis? verum est quia nemo per legem iustificatur,
 sed apud deum. iustificatur autem apud mundum, ut securus sit in vita 
praesenti. si autem apud deum iustificari vult, ut illi ad meritum 
proficiat in die iudicii, dei sequatur fidem. alioquin hic securus reus 
erit in futurum. prodest ergo lex, sed quae in tabulis scripta est; nam 
cetera, sicut dixi, ut oneri essent data sunt.
</p><p>3:13. Christus nos redemit de maledicto legis, factus pro nobis maledictum.
</p><p>1. quoniam nemo poterat implere legem, rei erant omnes maledicto 
legis, ut vindicaret in eos. Christus autem homo natus, oblatus a patre 
pro nobis, redemit nos a diabolo. morti enim volenti offerens illum pro 
his, qui maledicto legis erant obnoxii, maledictum illum fecit hoc modo,
 sicut in lege hostia pro peccatis oblata peccatum nuncupabatur. 
{propterea pro maledictis oblatus factus est maledictum.
nam et Iudaeis factus est maledictum, dum quasi peccator occiditur}.
</p><p>2. ideo non dixit: factus pro nobis maledictus, sed maledictum. 
is enim qui propter peccatum proprium morti offerebatur, maledictus 
fiebat; in sua enim causa moriebatur. et si propius aspicias, videbis 
Christum maledictum eorum factum, a quibus occisus est; crux enim 
salvatoris peccatum et maledictum est Iudaeorum. Quia scriptum est: 
maledictus omnis qui pendet in ligno.
</p><p>3. hoc Moyses dixit in Deuteronomio de reis mortis, ut sufficeret
 suspensis in ligno illic esse usque ad vesperam et deponi ad 
sepulturam, quia maledictus omnis, inquit, qui pendet in ligno, ut reo 
mortis sufficeret hoc, quia suspensus moriebatur in ligno, ne diutius si
 esset suspensus, maius haberet obprobrium mors eius quam deberet, et 
fieret macula generis eius, si amplius mors eius publicaretur. ac per 
hoc salvator innocens suspensus in ligno non est maledictus, sed 
maledictum illorum, a quibus suspensus est. {4. quantum tamen ad Iudaeos
 pertinet, quasi peccatorem illum occidendum Pilato offerentes 
maledictum illum fecerunt, ut quasi reus occideretur, cum esset 
innocens, quia dignus morte maledictus est iuxta legem. videntes enim 
multos adgregari doctrinae eius zelati sunt dicentes: ecce totus mundus 
abiit post illum. ac per hoc pro nobis occisus dicitur et duplici genere
 pro nobis. cum enim putant illum occidi debere, ne doceret, nihil 
profecerunt, quia et doctrina eius crevit et mortem evacuavit in 
passione sua. descendens enim ad inferos genus hominum liberavit. qua 
causa et occidi se permisit, sciens pro nobis esse contra diabolum}.
</p><p>3:14. Ut in gentibus benedictio Abrahae fieret in Christo Iesu, 
ut benedictionem spiritus accipiamus per fidem. hoc dicit quia 
exprobratis et maledictis Iudaeis, cum sibi de iustitia legis 
blandirentur, occiso salvatore quasi sabbati reo violati (violati reo) 
benedictio promissionis Abrahae transitum fecit ad gentes per fidem 
Christi Iesu. unde dicit dominus Iudaeis: tolletur a vobis regnum et 
dabitur genti facienti fructum eius.
</p><p>3:15. Fratres, secundum hominem dico. hoc dicit quia exemplo 
humanae causae commendare vult rationem divinae promissionis. Tamen 
hominis testamentum confirmatum auctoritate nemo irritum facit aut 
superordinat. verum est quia testamentum defuncti iure factum non potest
 scindi.
</p><p>3:16. Abrahae dictae sunt promissiones et semini eius. non dicit:
 et seminibus, quasi in multis; sed sicut (quasi) in uno: et semini tuo 
quod est Christus. hoc est quod scriptum est in Genesi ad Abraham: et in
 semine tuo benedicentur omnes gentes terrae. quod utique in Christo 
impletum est, in cuius nomine omnes gentes benedicuntur per fidem. ideo 
non in multis, sed in uno firmata promissio est, qui est Christus. hac 
disputatione sua apostolus quasi reos falsati testamenti designat, qui 
credentes in Christum et de lege aliquid sperant, ut non solum salus 
promissa in Christo, sed et in lege sit. ideo probat promissionem 
benedictionis in solo Christo factam.
</p><p>3:17. Hoc autem dico, testamentum confirmatum a deo in Christo, 
quae post quadringentos et triginta annos facta est lex, non infirmat ad
 evacuandam promissionem. in |tantum| solo Christo firmatam 
benedictionem promissionis (benedictionis promissionem) docet, ut legem 
post quadringentos et triginta annos datam ostendit (ostendat). 
constituta enim promissione postea data lex est, quae non utique 
infirmaret promissionem, sed quod futura et quando ventura esset 
significaret.
</p><p>3:18. Si enim ex lege hereditas, iam non ex promissione. Abrahae autem per promissionem donavit deus.
</p><p>1. duas causas contrarias sibi defendunt Iudaei. nullo enim 
pacto, nulla ratione suaderi potest Iudaeis Abrahae promissionem 
evacuatam per legem et recte. sed aliud adversum inprovida praesumptione
 defendunt, putantes iustificationem sine opera legis provenire non 
posse, cum sciant Abraham, qui forma huius (eius) rei est, sine opera 
legis per solam fidem iustificatum.
</p><p>2. sed aemulatione quadam caecati non intellegunt neque 
considerant, quia si per legem iustificatio, excluditur promissio; et si
 exclusa fuerit promissio, sine dubio frustrabitur fides Abrahae, quod 
ne audire quidem se patiuntur Iudaei, scientes quia promissio ex fide 
est Abrahae.
</p><p>3. quae promissio per fidem iustificat, non per legem, sicut et 
Abraham iustificatus ex fide est. hi ergo heredes sunt promissionis 
Abrahae, qui illi succedunt suscipientes fidem, in qua benedictus et 
iustificatus est Abraham. testimonium ergo promissionis Abrahae 
testamentum appellatur, ut post mortem eius heredes essent in 
promissione, filii eius facti per fidem.
</p><p>4. quae causa cucurrit usque ad Christum Abrahae repromissum, ut 
post mortem Christi credentes heredes essent fidei Abrahae per 
testamentum sanguinis Christi. donum enim (ergo) quod promissum est 
Abrahae, filiis {eius} in Christo solutum est {,quamvis et ipse Abraham 
consecutus sit donum hoc illic, ubi inventus est}.
</p><p>3:19. Quid ergo lex factorum? posita est, donec veniret semen cui promissum est.
</p><p>1. lex factorum, id est Moysi, posita est in medio inter coeptam 
promissionem et semen, cui facta promissio est, hoc est inter Abraham et
 salvatorem. ideo longe data post factam promissionem, ut ipsa 
distinctione aliud lex et aliud promissio videretur, ut populum dei a 
gentibus segregatum erudiret sub dei timore, ut dignus fieret ad 
excipiendam promissionem, quae est Christus. {lex tamen factorum ideo 
dicitur, quia docet quae deo iubente fiant corporaliter de sacrificiis, 
de primogenitis, de decimis et ceteris talibus}. Disposita per angelos 
in manu mediatoris.
</p><p>2. angelos dicit dei nuntios, id est Moysen, filium Nave et 
ceteros profetas usque ad Iohannem baptistam, de quo deus dicit: ecce 
mitto angelum meum ante faciem tuam. per hos ergo lex |et profetia| 
ordinata |et| disposita est a deo in manu, id est potestate, salvatoris.
 ipse est enim mediator vel reconciliator dei et hominum, ut salvet ex 
his quos vult (quos vult ex his), qui legem per supra memoratos angelos 
acceperunt. ipse enim ait: sicut enim pater suscitat mortuos et 
vivificat, sic et filius quos vult vivificat.
</p><p>3:20. Mediator autem unius non est.
</p><p>1. sine dubio mediator, hoc est arbiter, non est unius, sed 
duorum. cum enim duo populi invicem adversus se dimicarent, semper 
dissidentes et inimici diversitate doctrinae, salvator horum arbiter 
venit, amputans utrisque populis per quod discordabant, ut possent esse 
pacifici. abstulit ergo gentilibus numerum deorum et famulatum 
elementorum, quod scandalum erat Hebraeis; abstulit et Iudaeis opera 
legis, id est numenias, circumcisionem et curam sabbati et discretiones 
escarum et cetera quae abominabantur gentiles; et sic facti sunt 
pacifici, qui prius fuerant inimici.
</p><p>2. si ergo haec ita se habent, quid est ut Galatae hebetudine 
mentis arbiterium istum corrumpant conversi ad Iudaismum? iudicium enim 
salvatoris in inritum ducunt, quando post factam pacem quasi paenitentes
 de ea subiciunt se illis, quae prius paci fuerant inimica. iuxta sensum
 ergo Galatarum Christus arbiter non est, quia inducti in legem de 
duobus populis unum fecerunt, et unius utique populi arbiter nemo est. 
hunc eundem sensum ad Efesios prosequitur dicens: ipse est enim pax 
nostra, qui fecit utraque unum, et medium parietem maceriae solvens 
inimicitiam in carne sua legem mandatorum in decretis evacuans, ut duos 
conderet in se, in uno novo homine faciens pacem.
</p><p>3. si in uno novo homine fecit pacem, ambobus utique abstulit per
 quod dissidebant, et hoc eis statuit data sua lege, per quod essent 
pacifici. hoc Galatae inruperunt conversi ad Iudaismum.
Deus autem unus est. hoc dicit, ne Christum praedicando deum, quem 
arbitrum dicit, uni deo praeiudicare (praeiudicasse) putaretur contra 
legem et profetas.
</p><p>4. arbitrum ergo hunc per assumptionem carnis intellegi docet, 
sicut dicit ad Timotheum: arbiter dei et hominum homo Christus Iesus; 
iuxta autem quod deus est, a patre hunc non separari, sed unum esse cum 
patre. sive enim pater sive filius, deus unus est; deus enim naturae 
nomen est et potestatis, quam in patre et filio individuam manere ipsa 
nominum ratio docet.
</p><p>3:21. Lex igitur adversum promissa? absit. absit utique, quia non
 est lex inimica promissionis, quippe cum confirmet eam. nam primus 
Moyses dixit: profetam vobis excitabit deus de fratribus vestris. hoc de
 Christo dictum Petrus apostolus probat in Actis apostolorum. Si enim 
data esset lex, quae posset vivificare, vere ex lege esset iustitia. 
iustitiam hanc dicit, quae apud deum inputatur iustitia, id est fidei, 
quia et lex habuit iustitiam, sed ad praesens, non quae iustificaret 
apud deum. remittere enim peccata non potuit, ut de peccatoribus faceret
 iustos, sed ad hoc data est, ut terrori esset provocans homines ad 
bonam vitam, inreverentes puniens. ideo que non est data lex, quae 
posset iustificare (vivificare), sed condemnare.
</p><p>3:22. Sed conclusit scriptura omnia sub peccato, ut promissio ex fide Iesu Christi daretur credentibus.
</p><p>1. hunc sensum et ad Romanos posuit dicens: conclusit deus omnia 
sub peccato, ut omnium misereatur. hoc dicit quod supra memoravi, quia 
lex ad hoc data est, ut peccatores reos se scirent apud deum.
</p><p>2. manifestatis enim peccatis suis conclusi sunt, ut se excusare 
non possent, sed quaererent misericordiam, ut veniens qui promissus 
fuerat Abrahae, fidem solam ab eis posceret, quam habuit Abraham, ut et 
malorum suorum veniam et iustificationem mererentur. hoc enim 
manifestaverat deus per Esaiam profetam dicens: veniet ex Sion qui 
eripiat et avertat inpietatem ab Iacob, et hoc erit illis a me 
testamentum, cum abstulero peccata eorum.
</p><p>3:23. Prius enim quam veniret fides, sub lege custodiebamur 
conclusi in eandem fidem, quae retegebatur (incipiebat revelari). hoc 
est quod dicit, quia antequam veniret salvator, sub legis custodia 
agebamus, ne peccaremus, ut venienti promissioni digni essemus. hac ergo
 (enim) spe lex tutos praestabat nos, ut venienti Christo offerret nos 
{id est Iudaeos}.
</p><p>3:24. Itaque lex paedagogus noster fuit in Christo Iesu, ut ex 
fide iustificemur. idem sensus est, quia sub cura legis eramus, donec 
veniret Christus, qui nos credentes iustificaret.
</p><p>3:25. Veniente autem fide iam non sub paedagogo sumus.
</p><p>26. omnes enim filii dei estis per fidem, quae est in Christo 
Iesu. sub paedagogo qui agit potestatis suae non est; parvulus enim et 
lubricus ad peccandum sub paedagogi cura habetur. veniente autem 
Christo, qui quasi de minoribus facit maiores, liberati de potestate 
paedagogi, per ablutionem peccatorum facti sumus filii dei, cum essemus 
servi peccati.
</p><p>3:27. Quotquot enim in Christo baptizati estis, Christum 
induistis. hoc dicit quia credentes dum inmutantur Christum induunt, 
quando hoc appellantur quod credunt.
</p><p>3:28. Non est Iudaeus neque Graecus, non est servus neque liber, 
non est masculus neque femina; omnes enim vos unum estis in Christo 
Iesu. nullam distantiam dicit credentium, ut nulli praeiudicetur quid 
fuerit antequam crederet.
Deus autem unus est. hoc dicit, ne Christum praedicando deum, quem 
arbitrum dicit, uni deo praeiudicare (praeiudicasse) putaretur contra 
legem et profetas.
</p><p>4. arbitrum ergo hunc per assumptionem carnis intellegi docet, 
sicut dicit ad Timotheum: arbiter dei et hominum homo Christus Iesus; 
iuxta autem quod deus est, a patre hunc non separari, sed unum esse cum 
patre. sive enim pater sive filius, deus unus est; deus enim naturae 
nomen est et potestatis, quam in patre et filio individuam manere ipsa 
nominum ratio docet.
</p><p>3:21. Lex igitur adversum promissa? absit. absit utique, quia non
 est lex inimica promissionis, quippe cum confirmet eam. nam primus 
Moyses dixit: profetam vobis excitabit deus de fratribus vestris. hoc de
 Christo dictum Petrus apostolus probat in Actis apostolorum. Si enim 
data esset lex, quae posset vivificare, vere ex lege esset iustitia. 
iustitiam hanc dicit, quae apud deum inputatur iustitia, id est fidei, 
quia et lex habuit iustitiam, sed ad praesens, non quae iustificaret 
apud deum. remittere enim peccata non potuit, ut de peccatoribus faceret
 iustos, sed ad hoc data est, ut terrori esset provocans homines ad 
bonam vitam, inreverentes puniens. ideo que non est data lex, quae 
posset iustificare (vivificare), sed condemnare.
</p><p>3:22. Sed conclusit scriptura omnia sub peccato, ut promissio ex fide Iesu Christi daretur credentibus.
</p><p>1. hunc sensum et ad Romanos posuit dicens: conclusit deus omnia 
sub peccato, ut omnium misereatur. hoc dicit quod supra memoravi, quia 
lex ad hoc data est, ut peccatores reos se scirent apud deum.
</p><p>2. manifestatis enim peccatis suis conclusi sunt, ut se excusare 
non possent, sed quaererent misericordiam, ut veniens qui promissus 
fuerat Abrahae, fidem solam ab eis posceret, quam habuit Abraham, ut et 
malorum suorum veniam et iustificationem mererentur. hoc enim 
manifestaverat deus per Esaiam profetam dicens: veniet ex Sion qui 
eripiat et avertat inpietatem ab Iacob, et hoc erit illis a me 
testamentum, cum abstulero peccata eorum.
</p><p>3:23. Prius enim quam veniret fides, sub lege custodiebamur 
conclusi in eandem fidem, quae retegebatur (incipiebat revelari). hoc 
est quod dicit, quia antequam veniret salvator, sub legis custodia 
agebamus, ne peccaremus, ut venienti promissioni digni essemus. hac ergo
 (enim) spe lex tutos praestabat nos, ut venienti Christo offerret nos 
{id est Iudaeos}.
</p><p>3:24. Itaque lex paedagogus noster fuit in Christo Iesu, ut ex 
fide iustificemur. idem sensus est, quia sub cura legis eramus, donec 
veniret Christus, qui nos credentes iustificaret.
</p><p>3:25. Veniente autem fide iam non sub paedagogo sumus. 26. omnes 
enim filii dei estis per fidem, quae est in Christo Iesu. sub paedagogo 
qui agit potestatis suae non est; parvulus enim et lubricus ad peccandum
 sub paedagogi cura habetur. veniente autem Christo, qui quasi de 
minoribus facit maiores, liberati de potestate paedagogi, per ablutionem
 peccatorum facti sumus filii dei, cum essemus servi peccati.
</p><p>3:27. Quotquot enim in Christo baptizati estis, Christum 
induistis. hoc dicit quia credentes dum inmutantur Christum induunt, 
quando hoc appellantur quod credunt.
</p><p>3:28. Non est Iudaeus neque Graecus, non est servus neque liber, 
non est masculus neque femina; omnes enim vos unum estis in Christo 
Iesu. nullam distantiam dicit credentium, ut nulli praeiudicetur quid 
fuerit antequam crederet.
sed hereditas ex morte alicuius provenit. quid est ergo, ut mortales 
eius heredes dicantur, qui semper vivit? sed scriptura more nostro 
loquitur, ut intellegere possimus; ut enim ostendat daturum patrem 
filiis de bonis suis haec quae daturus est, hereditatem appellat.
</p><p>4:8. Sed tunc quidem ignorantes deum his, qui non sunt dii, 
serviebatis. quoniam prius per ignorantiam peccabant servientes idolis, 
facile illis ignotum significat, sicut dicit in Genesi Abimelech ad 
deum: domine, inquit, numquid gentem ignorantem perdes?
</p><p>4:9. Nunc autem ubi cognovistis (cognoscentes) deum, immo vero 
cogniti a deo, quomodo convertimini iterum ad infirma et egena elementa 
quibus denuo servire vultis? gravem illorum admissum adnotat, quia post 
cognitionem dei ea quae paganorum sunt sequi coeperant. et plus addit, 
quia non isti cognoverunt deum, sed magis cogniti a deo sunt. cum enim 
hi non quaererent deum, advocavit eos ad suam gratiam; et hi ingrati ad 
ea converti coeperunt (coeperant) quae tunc colebant, quando ignorabant 
deum, ut venerarentur infirma et egena elementa et non tota mente 
Christum, in quo omnis inhabitat divinitas. infirma et egena dicit 
elementa, quia inperfecta sunt; ad regendum enim mundum invicem egent 
sui. in Christo enim perfecta salus est.
</p><p>4:10. Dies observatis et menses et tempora et annos.
</p><p>1. quae elementa dixerit, nunc declaravit. diem sol facit, menses
 cursus lunae; tempora vero sunt ver, aestas, autumnus, hiemps; quattuor
 haec completo numero proprio faciunt annum. dies ergo observant, qui 
dicunt ut puta: crastino proficiscendum non est; post crastinum autem 
(enim) non debet aliquid inchoari, et sic solent magis decipi. hi autem 
colunt menses, qui cursus lunae perscrutant dicentes ut puta: septima 
luna strumenta confici non debent; nona iterum luna ut puta: servum 
emptum domum duci non oportet, et per haec facilius solent adversa 
provenire.
</p><p>2. tempora vero sic observant, cum dicunt: hodie veris initium 
est, festivitas est, post cras Vulcanalia sunt. et alia (talia) iterum 
aiunt: posterum est, domum egredi non licet. annos sic colunt, cum 
dicunt: kalendis Ianuariis novus est annus, quasi non quotidie anni 
impleantur; sed ut Iani illius memoriam recolant bifrontis, hac 
superstitione utuntur, quae longe debet esse a servis dei. si enim deus 
ex toto corde diligatur, ipso propitio nulla debet esse formido neque 
suspicio harum rerum; prospere enim potest cedere quidquid simpliciter 
sub dei devotione fit.
</p><p>4:11. Timeo vos ne frustra laboraverim in vobis. duplici genere 
subversi fuerant Galatae, ut post dei gratiam non solum ad legem 
converterentur, sed ad errores pristinos. inducti enim vel reversi in 
legem facile declinaverunt ad observantiam dierum et mensuum; sabbati 
enim observatio et numeniarum adtraxerunt illos ad haec. ideo que 
inquit: timeo ne sine causa laboraverim in vobis. sic enim videbat eos 
in peius proficere, ut possent etiam a Christo {penitus} recedere.
</p><p>4:12. Estote sicut et ego, quia et ego sicut vos. hoc dicit, ut 
dent operam corrigendi se (ea), quia non est inpossibile ut sint sicut 
ipse, quia et ipse hoc erat, id est homo, quod et illi, et cum fuisset 
in errore persequens ecclesiam, correptus convertit se. Fratres, obsecro
 vos, nihil mihi nocuistis. nunc mitius agit cum eis et bona eorum 
incipit memorare, ut post magnas correptiones bona opera sua audientes 
recrearentur et data opera reformarent se, ne obiurgationibus diutius 
pressi asperioribus fierent exacerbati. nihil tamen illos sibi nocuisse 
(sibi nocuisse illos) dicit; ipsis enim oberat delictum illorum.
apostolus enim impleverat officium dispensationis sibi creditae, ut omni
 cum diligentia praedicaret eis, sicut dicit dominus ad profetam 
Hiezechihel: tu, inquit, praedica. si te audierint lucraberis eos; si 
quo minus, tu salvabis animam tuam.
</p><p>4:13. Scitis quia per infirmitatem carnis evangelizavi vobis iam 
pridem, 14. et temptationem vestram in carne mea non sprevistis neque 
respuistis.
</p><p>1. in memoriam revocat illis tempus, quando {primum} praedicavit 
illis evangelium dei; ipso enim tempore iniuriis agebatur apostolus et 
caedibus infirmabatur. infirmus enim videtur qui humiliatur et non 
resistit propter evangelium dei. et in hoc laudat constantiam eorum, 
quia non sunt abstracti a fide; iniuriae enim apostoli temptatio erant 
(erat) Galatarum, in qua firmes inventi sunt, non dubitantes de fide.
</p><p>2. possent enim scandalum passi dicere: quae est virtus aut spes 
in hac fide, quando minister eius {sic} humiliatur? sed quia iam animum 
futuris spebus infecerant, praesentes exitus pro Christi nomine non 
pertimescebant, certi fidem nostram non in terris, sed in caelis habere 
dignitatem et pro his tribulationibus magna rependi praemia. ruborem 
illis incutit, quia post haec laudabilia circumventi fuerant, ut 
vituperabiles viderentur. Sed sicut angelum dei excepistis me, ut 
Christum Iesum.
</p><p>3. hoc magis laudat in eis, quia pressuris non deformatus est 
apud eos, sed commendatus, scientibus pro his qui credunt pati illum 
exitia. sicut ergo angelum dei exceperunt apostolum credentes dei donum 
esse quod praedicat, sic ei deferentes quasi ipsi auctori domino Iesu 
Christo.
</p><p>4:15. Quae ergo fuit (erat) beatitudo vestra? beatos hos fuisse 
dicit apud ceteras ecclesias per id, quod |in| apostoli iniuriis non 
frangebantur, sed crescebant in fide. Testis enim sum vobis, quia si 
fieri potuisset, oculos vestros eruissetis et dedissetis mihi. votum 
eorum circa religionem tam plenum ostendit fuisse, ut non solum bene ab 
eis susceptus sit, sed et fortes in fide inventi sint, et quod ad laudem
 magis proficit, omnia pene sua illi obtulerint profliganda. hinc plus 
dolet, quia tanta caritas subversa fuerat prava doctrina.
</p><p>4:16. Ergo inimicus factus sum vobis (vobis factus sum), verum 
dicens vobis? hoc dicit quia non potest fieri, ut inimicus {,inquit, 
ego} vobis sim, quorum tanta sensi obsequia. sed quia nemo se argui vult
 errantem, idcirco vobis inimicus videor, iuste vos reprehendens.
</p><p>4:17. Aemulantur vos non bene, sed excludere vos volunt, ut eos 
aemulemini. invidia Iudaeorum subversos eos significat. videntes enim 
sic illos proficere in evangelio et tantam habere caritatem in apostolo,
 id egerunt, quatenus illos deciperent. erant enim legis causa apostolo 
inimici, ut manente nomine salvatoris facerent eos Iudaeos, gaudentes in
 eversione illorum. non enim patiebantur, ut gratiam sibi promissam 
audirent {incircumcisis} gentibus datam. ideo imitatores suos voluerunt 
illos fieri, ut more eorum circumciderentur.
</p><p>4:18. Aemulamini autem meliora dona. bonum aemulamini semper et 
non solum cum praesens apud vos sum. meliora dona spiritalia sunt, quae 
imitati habebunt effectum apud deum. haec spiritalia et bona sunt, quae 
vult ut semper imitentur, non ad tempus sicut pridem aut se praesente 
tantum, post autem ad aliud convertantur, sed vult illos de cetero 
perseverare in bono.
</p><p>4:19. Filii mei, quos iterum parturio, donec Christus formetur in
 vobis. primum per fidem illos genuerat in baptismo, sed quia velut per 
abortum nati deformati et infirmes inventi sunt, nunc cum dolore 
consilii reformat eos in Christo (Christum). {concipientes enim fidem et
 sensum fidei minime advertentes formatum Christum animis suis negantur 
habere; si enim intellexissent gratiam dei in Christo, post fidem in 
Iudaismum transducti non essent}.
</p><p>4:20. Vellem autem adesse (praesens esse nunc) apud vos et mutare
 vocem meam, quia confundor in vobis. praesens vult arguere illos, ut 
mutet vocem suam de laude in vituperationem eorum, ut duplici genere 
confundantur, et de errore suo et |de| rubore apostoli, quem patiebatur 
apud eos, quibus illos praetulerat.
</p><p>4:21. Dicite qui sub lege vultis esse, legem non legistis? 22. 
scriptum est enim quia Abraham duos filios habuit, unum ex ancilla et 
unum de libera. hoc in Genesi habetur, quia cum Sarra generare non 
posset - erat enim sterilis -, Agar ancillam suam obtulit viro suo 
Abrahae in concubinam, ut quod generasset adoptaret sibi. sic factum 
est, ut de Agar nasceretur Ismahel. post autem nutu dei promissus est 
Abrahae filius de Sarra uxore eius, quae erat sterilis. haec peperit 
Abrahae Isaac. tunc coepit duos Abraham habere filios, unum de ancilla 
et unum de libera.
</p><p>4:23. Sed quidem qui de ancilla, secundum carnem natus est; qui 
autem ex libera, per promissionem. 24. quae sunt per allegoriam dicta.
</p><p>1. Ismahel, qui ex ancilla Agar natus est, secundum carnem natus 
est, quia iuxta consuetudinem natus est; Isaac vero non secundum 
consuetudinem, sed secundum providentiam dei virtute natus est, quippe 
cum Sarra et anus esset et sterilis. in typum enim Christi natus est 
Isaac. ideo haec per allegoriam adserit dicta, ut aliud ex alio 
significent personae Ismahel et Isaac. Ismahel enim Iudaeorum significat
 nativitatem vel eorum qui servi peccati sunt, Isaac vero Christianorum,
 quia in libertatem nascuntur; liber enim fit, qui accipit remissionem 
peccatorum. Haec enim sunt dua (duo) testamenta.
</p><p>2. Moyses accipiens sanguinem vituli in cratera asparsit 
(aspersit) populum dicens: hic est sanguis testamenti, quod disposuit 
deus ad vos. hoc est quod dixit: Unum quidem a monte Sina in servitutem 
generans, quod est Agar. lex enim in monte Sina data est, quam Moyses 
recitans populo librum hunc testamenti appellavit et tunc aspersit 
populum sanguine, sicut dixi. haec lex reos tenuit peccatores, et 
coeperunt esse servi peccati, facti Agar filii (filii Agar) quasi 
ancillae.
</p><p>4:25. Sina autem mons est in Arabia, quae coniungitur huic quae 
nunc est Hierusalem, serviens cum filiis suis. causam Agar significare 
dicit Hierusalem terrenam, id est synagogam, quae in servitutem generat;
 quos enim generat, sub peccato sunt.
</p><p>4:26. Illa autem quae sursum est Hierusalem, libera est, quae est
 mater nostra. haec, quam matrem nostram dicit, regula est mysterii 
dominici, per quam renascimur in libertatem, sicut {et} ipsa libera est.
 et ideo caelestis dicitur, quia caelum sedes eius est, et quos generat 
ibi erunt cum ea, sicut dicit dominus: pater, quos dedisti mihi, volo ut
 ubi ego fuero, et hi sint me cum. haec est et vita, quia inmortalitate 
donantur, qui credentes renascuntur per eam. sic enim de domino dictum 
est {quia quod factum est in illo vita est.
sicut enim pater habet vitam, ita dedit et filio vitam,} et vita erat 
lux hominum. haec vita et lux |et| mater est fidelium.
</p><p>4:27. Scriptum est enim {- in Esaia hoc habetur quod subiectum 
est -}: laetare, sterilis, quae non paris. erumpe et exclama, quae non 
parturis; quia multi filii desertae, magis quam eius quae habet virum. 
hanc terrenam Hierusalem virum habere dicit, quia secundum carnem 
generat, illam autem caelestem Hierusalem, quam dicit matrem nostram, 
sterilem appellat, quia non parit secundum carnem nec dolores patitur, 
hoc est non parturit. generat autem {sine passione} spiritaliter 
exclamans in laetitia (laetitiam), quia deserta aliquando - a quo nisi 
ab Adam, qui deserta vita secutus est mortem? - nunc plures filios 
habet, quam haec quae habet virum, id est quae carnaliter generat. multo
 enim plures sunt Christiani Iudaeis, {sicut dicit in Apocalypsi: et 
vidi turbam multam, quam numerare nemo poterat, ex omni tribu et gente}.
</p><p>4:28. Vos autem, fratres, secundum Isaac promissionis filii 
estis. hoc est non carnis filios esse, sed dei, quia Isaac in typum 
natus est filii dei, et vult eos subintellegere quia facti filii dei 
conversi sunt, ut essent filii carnis. si vero resipiscunt 
(resipiscant), sunt filii dei.
</p><p>4:29. Sed quomodo tunc qui carnaliter (secundum carnem) natus 
fuerat, persequebatur eum, qui secundum spiritum, ita et nunc. non solus
 Ismahel secundum carnem natus est, sed et Esau, quia et ipse in populi 
Iudaici typum natus est. de quo in Malachia profeta scriptum est: Iacob 
dilexi, Esau autem (vero) odio habui (odivi). hic persequebatur Iacob, 
qui in populi Christiani figura natus est vocatus Istrahel, hoc est homo
 videns deum. similiter et Iudaeos per invidiam persequi significavit 
Christianos. unde data opera Galatas everterant astutia carnali (carnali
 astutia).
</p><p>4:30. Sed quid dicit scriptura? eice ancillam et filium eius; non
 enim heres erit filius ancillae cum filio meo Isaac. haec verba Sarrae 
sunt, quae typum habet Hierusalem caelestis, de promissione generans 
Isaac, ut iecto (eiecto) filio ancillae, id est Iudaeo populo 
incredulitatis causa abiecto - servi enim peccati sunt, quibus data 
remissio peccatorum non est - heres sit filius liberae illius Hierusalem
 supernae, qui est populus novus regni caelorum.
</p><p>4:31. Itaque non sumus ancillae filii, sed liberae, qua libertate
 Christus nos liberavit. fuimus igitur ancillae filii, dum peccatis 
eramus obnoxii, sed accepta remissa peccatorum a Christo liberati sumus.
</p><p>5:1. State {ergo} et nolite iterum servitutis iugo cohiberi. 
standum monet in accepta gratia, ne redeuntes ad vetera amittant donum 
libertatis, quod fuerant consecuti.
</p><p>5:2. Ecce ego Paulus dico vobis quia, si circumcidamini, Christus
 vobis nihil proderit. nunc apertae veritatis et auctoritatis suae vim 
non tacet dicens: ecce ego Paulus dico vobis, id est ego magister 
gentium, cuius opus estis in Christo, palam vobis dico quia nihil vobis 
proderit Christus, si circumcidamini. ipse enim dominus ait: lex et 
profetae usque ad Iohannem; ex quo regnum caelorum praedicatur. antequam
 nova ergo inciperet praedicatio, oportuit circumcidi. nunc autem lege 
fidei succedente ea sequenda sunt, quae rudis veritas iubet, quia vetus 
et novum admisceri non debet auctoritate domini praedicantis. ait enim: 
nemo additamentum panni rudis adsuit vestimento veteri; tollit enim 
fortitudinem eius a vestimento et maior fit scissura. ac per hoc non 
solum nihil proderit fideli {addita} circumcisio, sed et oberit.
maius enim malum est ex libero servum fieri quam nasci.
</p><p>5:3. Testor (testificor) autem omni homini circumcidenti se, quia
 debitor est universae legis faciendae. possunt aliqui legem 
{aliquatenus} servare et non circumcidi; nam multi Romanorum in Iudaea 
servabant legem incircumcisi. unde dicit Paulus apostolus ad Agrippam 
regem Iudaeae: scio, rex Agrippa. credis profetis? scio quia credis. et 
centurio, cuius servus erat moriturus, qui mittens ad Iesum rogabat, ut 
veniret et sanaret servum eius, cui testimonium perhibentes Iudaei 
dicebant ad Iesum: dignus est ut praestes ei; diligit enim gentem 
nostram et synagogam ipse aedificavit nobis. nemo tamen circumcisus non 
totam legem servat; debitor est enim. quia circumcisis data lex est (lex
 circumcisis data est). hoc ideo dixit, quia tam hebetes se ostendebant,
 ut digni essent omnia onera legis portare.
</p><p>5:4. Evacuati estis a Christo. quibus nihil prodest Christus, 
evacuati sunt a Christo. erant enim gratia eius pleni, qua recedente 
evacuati sunt. - recens. pr. hyperbaton ergo est, ut post 'Christus 
nihil vobis prodest' iungatur evacuati estis a Christo. - - recens. alt.
 his enim loquitur, qui post acceptum donum gratiae dei circumcidi se 
maluerunt. - Qui enim in lege iustificamini, a gratia excidistis. 
iustitia legis est, si serventur quae data sunt. ideo que qui in his 
iustificari se vult post fidem, amittit gratiam, quia ad hoc venit donum
 dei, ut cessantibus oneribus iustificaret credentes apud deum.
</p><p>5:5. Nos enim per spiritum (spiritu) ex fide spem iustitiae 
expectamus; 6. in Christo enim Iesu neque circumcisio aliquid valet 
neque praeputium, sed fides, quae per caritatem operatur.
</p><p>1. apertum est quod dicit, quia spes iustificationis in fide est 
per spiritum, non per opera legis. in fide enim spiritaliter deo 
servitur devotione mentis et puritate cordis. unde dicit dominus ad 
Samaritanam: deus spiritus est, et adorantes eum in spiritu et veritate 
adorare oportet. ac per hoc neque praeputium valet quicquam neque 
circumcisio, sed sola fides opus est in caritate ad iustificationem.
</p><p>2. fides enim caritate fraterna debet muniri, ut perfectio sit 
credentis. denique salvator, quod primum mandatum esset, interroganti 
scribae respondit dicens: diliges dominum deum tuum ex toto corde tuo et
 ex tota anima tua et proximum tuum tamquam te ipsum. in his, inquit, 
duobus mandatis tota lex pendet et profetae. exclusa (inperfecta) sunt 
itaque cetera |omnia|, quando in his duobus mandatis perfectio 
continetur.
</p><p>5:7. Currebatis bene; quis vos impedivit veritati non consentire 
(oboedire)? exercitium illorum in opera fidei bonum fuisse testatur, sed
 nequitia malorum hominum detentos, ne cursum suum efficacia 
perseverantiae consummarent. unde ut resipiscant hortatur de cetero 
nulli eorum credentes, qui ut opera legis servanda suaderent, 
evangelicae veritati non eos oboedire sinebant.
</p><p>5:8. Suasio vestra non est a deo, qui vocat vos. verum est, quia 
humano consilio hoc agebant Iudaei, ut mitterent eos sub iugo (iugum) 
legis, non dei iudicio, qui vocabat eos per apostolum suum ad gratiam.
</p><p>5:9. Modicum fermentum totam massam corrumpit. hoc dicit, quia 
licet quippiam legis admiscentes fidei violant fidem, ne habeat fructum 
aut sit acceptabilis. hoc ideo adiecit, ne forte incolumem se putarent 
habere gratiam fidei, si pauca legis servarent.
</p><p>5:10. Ego |autem| confido in vobis in domino, quia nihil aliud 
sentietis. hac spe dicit se fidere de his, quia non sponte, sed 
circumventi erroris viam intraverant. ideo ostenso vero itinere facile 
eos posse reverti confidit. Qui autem conturbat vos portabit iudicium, 
quicumque fuerit. quomodo qui errantem converti facit remunerandus est 
dicente Iacobo apostolo in epistola sua: qui converti fecerit peccatorem
 salvabit animam eius et operiet multitudinem peccatorum suorum, ita et 
qui recta incedentem via iter in devium cogit flectere, damnationem 
consequitur, quicumque fuerit. hoc propter hos subiecit (subicit, ne) 
qui sibi meritum defendunt (defenderent) eo quod filii essent Abrahae 
iuxta carnem. denique exaltantes se dicunt ad Iesum: nos filii Abrahae 
sumus.
</p><p>5:11. Ego autem, fratres, si circumcisionem praedico, quid adhuc 
persecutionem patior? apertum est quod dicit. ideo enim quasi inimicus a
 Iudaeis habebatur et non desinebant a persecutione eius, quia 
circumcisionem iam non stare docebat. denique Iudaeis compellentibus et 
saepenumero falsas accusationes contra eum deferentibus, obliquum 
iudicem videns coactus appellavit Caesarem. Ergo evacuatum est scandalum
 crucis. scandalum erat Iudaeis praedicatio crucis, quia sabbatum et 
circumcisionem evacuabat. si autem admitteret circumcisionem, non esset 
scandalum et pacifici essent nobis Iudaei. nam dicebant de salvatore: 
non est hic homo a deo, qui sabbatum non custodit.
</p><p>5:12. Utinam abscindant se (abscidantur) hi, qui vos conturbant 
(subvertunt)! tale est hoc, quale et illud ad Corinthios in prima: qui 
non, inquit, amat dominum Iesum, sit anathema. ex ipso grege morbido 
sunt et hi quos sociat sententiae eorum, ut abscidantur a misericordia 
dei qui Galatas dei gratia exuerunt. {et non solum spiritaliter, sed et 
carnaliter hos maledicit, ut quia circumcidi Galatas cogebant, ipsi 
absciderentur, ut multiplicaretur his dolor corporis}.
</p><p>5:13. Vos enim in libertate (libertatem) vocati estis, fratres. 
in libertate (libertatem) vocati sunt, qui (quia) cum peccatis essent 
obnoxii, dei gratia accipientes remissa delictorum liberati sunt. Tantum
 ne libertatem in occasione (occasionem) carnis detis. hoc dicit, ne 
acceptam libertatem occasio carnis adimat. ad hoc enim circumcidi eos 
volebant, ut in condicionem legis intrarent. ideo monet, ne dent 
occasionem consentiendo eis. Sed per dilectionem spiritus servite vobis 
invicem. non per affectum carnis caritatem habendam, sed per spiritus 
exhortatur, ut invicem sibi subiecti sint.
</p><p>5:14. Tota (universa) enim lex in vobis uno verbo impletur: diliges proximum tuum sicut te ipsum.
<br />hoc scriptum est in Levitico, |hoc est| quod supra dictum est, quia 
perfectio salutis per dilectionem operatur, quia qui non diligit 
fratrem, non diligit deum, dicit Iohannes apostolus.
</p><p>5:15. Quodsi mordetis invicem et criminatis, videte ne ab invicem consumamini.
<br />manifestum {est}, quia dissensio fratrum inimica est dilectionis. 
ideo monet, ut pacifici sint proficientes in bono. contentiones enim 
generant iurgium, cuius fructus est vitae consumptio.
</p><p>5:16. Dico autem, spiritu ambulate et concupiscentiam carnis non 
perficietis. postquam a lege factorum eos prohibuit, in qua sunt 
praecepta carnalia, nunc ut a vitiis carnis se contineant, praecepit 
(praecipit). hic enim spiritu ambulat, qui fugit peccata.
</p><p>5:17. Nam caro concupiscit adversus spiritum, spiritus vero 
adversus carnem; haec enim invicem sibi adversantur, ut non ea quae 
vultis faciatis.
</p><p>1. duas leges proponit, sicut facit {et} in epistola ad Romanos, 
quae invicem adversae sunt: unam dei, alteram peccati. quae ideo in 
carne significatur, quia visibilibus oblectatur cupida peccatorum, ut 
his sibi adversantibus medius homo non ea quae vult agat. divina enim 
lex premit et fugat legem peccati consulens homini, ut vigorem naturae 
suae custodiat, ne capiatur inlecebris. illa {e} contra in insidiis 
agens lacessit hominem blanditiis, ut spernat praeceptum legis divinae.
</p><p>2. cum ergo consenserit homo legi dei, contradicit lex peccati 
suadens homini, ne faciat quod imperat lex divina; e diverso autem lex 
dei revocat hominem, ne faciat quod suggerit lex peccati, quod quidem 
homo non videt esse absurdum; scit enim naturae suae congruere, si 
faciat quod imperat lex dei, denique gaudet, quando haec agit. cum autem
 ea operatur, quae suggerit lex peccati, videt se turpem et horret post 
factum. ideo que legis spiritus praecepta servanda sunt et carnalia 
fugienda. ipsa enim conscientia |se| accusat, si ei consentiat, sciens 
horrori esse quae suggerit lex peccati.
</p><p>5, 18. Quodsi spiritu |dei| ducimini, non estis sub lege.
<br />non est obscurum, quia qui ducem habet sanctum spiritum, non errat. 
lex enim errantibus dominatur, sicut alio loco dicit: iusto lex non est 
posita.
</p><p>5:19. Manifesta autem sunt opera carnis, quae sunt adulterium, 
fornicatio, inpuritas, obscenitas, 20. idolatria, veneficia, 
inimicitiae, contentiones, simulationes, irae, simultates, dissensiones,
 hereses, 21. invidiae, ebrietates, comessationes et quae sunt his 
similia, quae praedico vobis, sicut et praedixi, quod hi qui talia 
agunt, regni dei hereditatem non consequentur.
<br />haec omnia et his similia legis peccati membra sunt, quae apostolus 
opera carnis appellat, quia errores isti ex mundo sunt, ex quo et caro 
|est|. omnia namque peccata de foris oriuntur ex parte carnis, non ex 
parte spiritus; ideo non absurde opera carnis dicuntur.
</p><p>5:22. Fructus vero spiritus est caritas, gaudium, pax, 
longanimitas, benignitas, spes, 23. lenitas, continentia, castitas, 
bonitas. adversus huiusmodi non est lex. 24. qui autem Christi sunt 
carnem suam crucifixerunt cum vitiis et concupiscentiis |suis|.
</p><p>1. non dixit: opera spiritus caritas est, sed: fructus spiritus. 
lex enim spiritus haec, quae supra memoravit, fructificat, ut ex his 
hereditas regni caelorum quaeratur. qui enim Christo devoti sunt {, hos 
dicit Christos, id est unctos. hi} carnem, id est mundum, crucifigunt, 
quando haec, ex quibus errores oriuntur, condemnant. hunc sensum et 
Iohannes apostolus secutus ait: nolite diligere hunc mundum neque ea 
quae in hoc mundo sunt. si quis diligit mundum, non est caritas patris 
in illo, quia omne, quod in hoc mundo est, concupiscentia carnis est et 
concupiscentia oculorum.
</p><p>2. qui ergo mundum et quod in mundo est non concupiscit, hic 
carnem crucifigit. neque enim corpori humano haec vitia adscribenda 
sunt, id est idolatria, veneficia, hereses, invidiae, inimicitiae, irae 
et talia, sed ideo carnalia dicuntur, quia ex parte mundi sunt, sicut 
supra memoravi. interea non amplius quam decem res posuit, quas fructus 
spiritus significavit (significat), ut in his omnia conplexus videatur 
secundum tabulas testamenti dei, in quibus non amplius quam decem verba 
mandatorum tradita sunt.
</p><p>5:25. Si vivimus spiritu, spiritu et ambulemus. 26. non simus 
inanem gloriam sectantes, invicem provocantes, invicem invidentes. hoc 
dicit quia, si bene et honeste vivimus, bonos debemus habere et mores. 
hoc est enim spiritu vivere, intaminatam vitam habere; et sic spiritu 
ambulamus, si paci studeamus. haec enim parit caritatem. inanis autem 
gloria est velle vincere, ubi praemium non est, ut quis studium habeat 
contentionis et aemulationis sciens quia haec generant discordias et 
lites. servum autem, inquit, domini non oportet litigare. bonae enim 
vitae fructus aridos facit perdens spem promissam castae conversationi 
(conversationis). bona enim et casta vita moribus ornanda est et 
benivolentia locupletanda.
</p><p>6:1. Fratres, etsi praeoccupatus fuerit homo in aliquo delicto, 
vos qui spiritales estis, instruite huiusmodi in spiritu mansuetudinis, 
considerans temetipsum, ne et tu tempteris. 2. invicem onera vestra 
portate.
</p><p>1. nunc hos adloquitur, qui firmiores erant, ne inflatione bonae 
vitae eum, qui forte a peccato circumventus fuisset, spernendum putarent
 et abiciendum, ideo que consulendum his. cum mansuetudine enim 
provocandi sunt ad reformandos se, quia, si acrius ex auctoritate 
fuerint correpti, non se patientur argui, sed et defendere se incipient,
 ne turpes videantur et peiores fieri.
</p><p>2. tolle enim hominem a contentione et audacia et habebis eum 
subiectum. humilitas enim etiam superbos solet humiliare (inclinare). et
 ut cum tota animi lenitate fieret, adiecit: ne et tu tempteris, ut vel 
hac causa non sperneret peccatorem sciens et se posse peccare. Et sic 
implebitis legem Christi. lex enim Christi omnes salvos vult; ac per hoc
 qui fratri peccanti consulit, ut redeat ad propositum, implet 
voluntatem Christi.
</p><p>6:3. Nam si enim quis videtur esse aliquid, cum nihil sit, se 
ipsum seducit. 4. opus suum probet unusquisque; et tunc in semetipso 
tantum gloriam habebit et non in altero.
</p><p>1. verum est nec latet quemquam, quia, si actus nostros et mentem
 consideremus, nullis nos anteponimus et nec facile quemquam iudicamus. 
qui enim extollitur quasi aliquid sit, errat; nescit enim, quia de 
humilitate crescitur. verba enim et gesta salvatoris ante oculos non 
habet, qui cum sit omnium dominus, humiliavit se, ut nobis formam daret 
quid sequi deberemus, si crescere velimus, et si nos erigeremus, 
inclinaremur, quod facit inperitia cordis inflati, ut apud homines 
commendatior videatur.
</p><p>2. spernens enim et despiciens peccatores iustum se videri 
contendit, sicut et Farisaeus ille, quem dominus denotat. numquid non 
vere hic inperitus est, qui praesentis gloriae cupidus est? numquid non 
vere de futuris desperans mercedem iustitiae in praesenti vult consequi?
 quare? quia non est iustus in opere, sed per fallaciam fingit 
iustitiam. qui enim vult iustus esse, alterum sibi praeponit, ut vere 
iustus sit. unusquisque enim plus mala sua novit (scit) quam alterius.
</p><p>6:5. Unusquisque enim suam sarcinam portabit. ad postremum hoc 
voluit innotescere superbis, quia non coinquinatur quis alieno peccato, 
dummodo dissentiat, ut nemo vereatur iungere se peccatori et (aut) 
accedentem ad se suscipere, ut eum lucretur.
</p><p>6:6. Communicet autem is, qui catecizatur, hoc est qui verbum 
audiens est, ei qui catecizat in omnibus bonis. hoc dicit, ut doctoribus
 audientes communicent in omnibus bonis. si autem aliter agant quam 
docent, in his illis non communicandum, sed dissentiendum, ut magis lex 
tibi dux sit quam homo. sibi enim oberit, non tibi, qui (quia) quae 
doceris observas.
</p><p>6:7. Nolite errare, deus non inridetur (deridetur). nemini dubium
 est deo inposturam fieri non posse, sed hoc ab eo unumquemque consequi 
quod meretur.
</p><p>6:8. Quod enim seminaverit quis, hoc et metet. qui enim seminaverit in carne sua, ex carne metet corruptionem.
</p><p>1. hinc (hic) carnalia vitia, quae in corpus (carne) admitti 
solent, significat, ut qui carnem suam corruperit, sciat se corruptelae 
futurum obnoxium. corrumpit autem corpus, qui inconcessa praesumit. Qui 
vero seminaverit in spiritu, de spiritu metet vitam aeternam. homo 
Christianus |in| spiritu constat et carne; homo enim ad comparationem 
spiritus sancti (sancti spiritus) caro est. cum ergo spiritui dat 
adsensum cohibens se ab his quae contraria sunt, spiritaliter seminat, 
ut possit metere vitam aeternam.
</p><p>2. testimonio enim spiritus accipiet immortalitatem loco 
mercedis. sicut enim qui corrumpit dehonestans corpus suum, non ad 
aeternitatem, sed ad corruptionem pertinebit, ita et qui intaminatum se 
custodit, vitam aeternam consequetur. haec est enim aeterna vita, vivere
 sine poena, habere et gloriam. nam si hic ad praesens qui in 
sollicitudine est, negat se vivere, quanto magis ubi alienus a deo ignem
 tortorem patietur!
</p><p>6:9. Bonum autem facientes non deficiamus; tempore enim proprio 
metemus infatigabiles. hoc dicit quia, qui fortis erit ad seminandum, 
fortis erit et ad metendum, id est sic recipiet quomodo facit. ideo 
promptos nos ad benefaciendum {esse} hortatur nec fastidium pati debere,
 securos quia pro parvis magna recipiemus et pro terrenis aeterna, 
tempore quo promisit deus.
</p><p>6:10. Ergo dum tempus habemus, operemur bonum ad omnes. gentiles 
tempus habent operandi malum; homines enim sine deo, quomodo possunt 
operari bonum? Christiani autem facti tempus habent operandi bonum ad 
omnes {homines, ut post acceptam fidem bonum opus proficiat mercedi 
promissae.
tempus enim idcirco conceditur vitae, ut iam iuste versemur exemplum 
dantes gentilibus. Maxime autem ad domesticos fidei}; verum est quia 
faciliores et propensiores in bono circa fratres esse debemus, quia 
invicem sumus membra. huic ergo rei inserviendum quae prodest, non 
circumcisioni, rei {nunc} inani.
</p><p>6:11. Scitote qualibus litteris scripsi vobis manu mea (mea 
manu). auctoritatem dat epistolae suae. cum enim dicit: ego scripsi mea 
manu, oboediri vult litteris his. ubi enim olografa (holografa) manus 
est, falsum dici non potest, ne forte circumventi excusarent de 
epistola, quasi aut falsata esset aut non esset apostoli, nolentes se 
reprehendi.
</p><p>6:12. Quicumque voluerit (volunt) placere in carne, hi cogunt vos
 circumcidi, ne crucis Christi persecutionem patiatur (patiantur). in 
carne placere hominibus placere significat. ut enim Iudaeis propitiis 
aut non infensis viverent, quos pseudoapostolos dicit, sic Christum 
praedicabant, ut et legem servandam docerent. quod apostolus numquam 
metuit, sed constanter quod verum est non tacuit, et sibi et his 
providens quod docebat. denique ego, inquit, non solum ligari, sed et 
mori paratus sum in Hierosolyma pro nomine domini Iesu Christi.
</p><p>6:13. Neque enim {hi} qui circumcisi sunt legem custodiunt, sed volunt vos circumcidi, ut in vestra carne glorientur.
</p><p>1. tale est {hoc}, quale et illud dictum ad apostolum Petrum: si 
tu cum sis Iudaeus, gentiliter vivis, quomodo compellis gentes 
iudaizare? ita et hi cum ipsi legem non custodirent conversantes - 
recens. pr. et conviventes cum gentilibus Galatas, circumcidere 
semetipsos cogebant, ut placerent Iudaeis. per hoc enim molliebant sibi 
animos Iudaeorum, ut etiam de ipsis non crederent, quod gentiliter 
viverent. - - recens. alt. iniuste circumcisionem zelabantur, ut perinde
 vindices et amatores legis viderentur, cum constet hunc legem defendere
 et custodire, qui iustitias eius exsequitur et mandatum, quod ad vitam 
pertinens datum est, non praetermittit. -
</p><p>2. cladis ergo Galatarum excusatio erat eorum |et sic effugiebant
 persecutiones eorum|. haec dicit, ut vel sic intellegant, quia 
ludebantur velut stulti et hebetes, de quorum doloribus gloriarentur.
</p><p>6:14. Mihi vero absit gloriari, nisi in cruce domini nostri Iesu 
Christi, per quem mihi mundus crucifixus est et ego |huic| mundo.
</p><p>1. quomodo pseudoapostoli tribulationes pro nomine Christi quasi 
nihil profuturas per hypocrisim redimebant erubescentes in his, ita et 
apostolus gloriabatur de his sciens magnam pro istis fore mercedem, 
quemadmodum et coapostoli eius, sicut scriptum est in Actibus (Actis) 
apostolorum: tunc, inquit, caesi exierunt apostoli de concilio gaudentes
 quia digni habiti sunt pro nomine Christi contumeliam pati.
</p><p>2. cuius ergo omnis spes in Christo est, hic gloriatur in cruce 
eius. huic et mundus crucifixus est, certus amorem crucis Christi vitam 
esse, mundi vero amorem parere mortem. invicem ergo sibi mortui sunt et 
mundus apostolo et apostolus mundo, dum nihil concupiscit apostolus 
mundi et dum nihil habet mundus suum, quod agnoscat in apostolo, sicut 
et dominus ait: ecce, inquit, princeps huius mundi venit et nihil 
invenit in me (in me nihil inveniet).
</p><p>6:15. Neque enim circumcisio quidquam est neque praeputium, sed nova creatura.
</p><p>16. et quotquot hanc regulam sequuntur, pax super illos et 
misericordia et super Istrahel dei. nova creatura est regeneratio 
nostra. haec est quae dat profectum permanentibus; super istos {est} 
enim pax dei. qui enim cum deo pacificus est, nullius inimicitiam 
metuit; tutus est enim protectione et misericordia dei, quae promissa 
est et manet super Istrahel dei, non super Istrahel hominis.
Iudaei enim non credentes Istrahelitae sunt secundum carnem. duas ergo 
partes significavit, super quas manet pax et misericordia dei, Iudaeorum
 credentium et gentilium fidelium.
</p><p>6:17. De cetero nemo mihi molestus sit.
</p><p>1. molestias sibi noluit de cetero fieri, ut iterum forte 
cogeretur scribere, sed iam correctiores illos vult fieri, ut amputatis 
erroribus post tanta taedia pausam haberet. si autem duriores se 
praestarent et inflectibiles (inflexibiles) in convertendo, cessarent ab
 eo, ut illis operas suas et efficaciam inpenderet, de quibus mercedem 
aut lucrum speraret. Ego enim stigmata domini Iesu Christi in corpore 
meo porto.
</p><p>2. hoc dicit {iratus}, quia {passiones, quas credentium causa 
patiebatur, inefficaces in his videbat, quoniam} constantia et fide 
doctrinae suae pro Christo plagas et vincula pati non timuit, sed passus
 est {amore credentium} cicatrices plagarum habere {se} in corpore, quo 
non minus fideliter {eis} praedicaret, sicut et pseudoapostoli, qui 
Galatas deceperant. neminem itaque vult sibi molestum esse, qui huic rei
 devotus non est. haec (ista) enim stigmata, id est cicatrices plagarum,
 testimonia sunt credentium {eorum qui patiuntur}, quod digni sint 
futura promissione.
</p><p>6:18. Gratia domini nostri Iesu Christi cum spiritu vestro, 
fratres. non legis gratiam dicit, sed domini Iesu Christi esse {cum 
spiritu illorum}, quos spiritales fratres appellat. neque enim penitus 
fuerant omnes eversi.
</p><h2 align="center"><a name="TOC-AD-EFESIOS"></a>AD EFESIOS</h2>
<p>Argumentum
</p><p>Efesios non apostolus fundavit in fide, sed confirmavit multa 
mala pro his passus a perfidis, sicut dicit: si enim secundum hominem ad
 bestias pugnavi Efesi, quid mihi prodest, si mortui non resurgent? et 
quoniam pugnam suam non sine effectu profectionis illorum pervidet 
gaudens in eis ad meliora scriptis hortatur de urbis Romae custodia, 
quia veniens ab Hierosolymis in custodia sub fideiussore intellegitur 
egisse (degisse), manens extra castra in conducto suo.
</p><p>1:1. Paulus apostolus Christi Iesu per voluntatem dei. solito 
more scribit; apostolum enim se {esse} Christi Iesu dei voluntate 
testatur. Sanctis et fidelibus in Christo Iesu qui sunt Efesi. non solum
 fidelibus scribit, sed et sanctis, ut tunc vere fideles sint, si 
fuerint sancti in Christo Iesu. bona enim vita tunc prodest ac dicitur 
(creditur) sancta, si sub nomine Christi habeatur. alioquin contaminatio
 erit, quia ad iniuriam proficit creatoris.
</p><p>1:2. Gratia vobis et pax a deo patre nostro et domino Iesu 
Christo. gratiam dei cum sanctis dicit esse et fidelibus, quem patrem 
nostrum appellat, quia ab ipso sunt omnia et condita et restaurata; 
Christum autem dominum nostrum, quia redemit nos offerens se pro nobis.
</p><p>1:3. Benedictus |est| deus et pater domini nostri Iesu Christi, 
qui benedixit nos in omni benedictione spiritali [in caelestibus in 
Christo],
</p><p>1. id est non mundana, sed caelesti benedictione neque 
corruptibili, sed aeterna, quia gloria Christianorum non in terra, sed 
in caelo est et est in Christo. omne enim donum gratiae dei in Christo 
est, ut si quis spreto Christo benedici se a deo putet, errare se sciat.
 aliter tamen benedicitur deus et aliter homines. unum quidem 
benedictionis nomen est, sed pro merito personae debet intellegi.
</p><p>2. nam et facere dicitur deus et homines faciunt. sed deus nutu 
solo inpassibiliter facit, homines enim manu, conatu, labore, sudore 
efficiunt. deus ergo benedicitur, cum laudibus dignis extollitur.
homines autem sic benedicit deus, ut donum gratiae suae eis impertiat, 
non secundum merita eorum, sed secundum misericordiam suam |illorum 
perfici gloriam|; et non dixit: 'qui nos benedixit in benedictione 
spiritali', ut ostenderet perfectam benedictionem dari caelestium 
credentibus Christo, ut pleni sint gloria caelesti supra potestates 
subvecti caelorum, quia ubi ego, inquit, ero, illic erit et minister 
meus.
</p><p>1:4. Sicut |et| elegit nos in ipso ante constitutionem mundi, ut 
essemus sancti et inmaculati coram ipso in caritate. praescius deus 
omnium sciit qui credituri essent in Christum, sicut dicit ad Romanos: 
quos praesciit et vocavit nos, non solum ex Iudaeis, sed etiam ex 
gentibus. quos ergo deus vocare dicitur, perseverant in fide. hi sunt 
quos elegit ante mundum in Christo, ut sint incontaminati coram deo in 
caritate, hoc est, ut amor dei sanctam illis faciat conversationem. nemo
 enim melius alicui obtemperat, quam qui ex caritate obsequitur.
</p><p>1:5. Praedestinans nos in adoptionem filiorum per Iesum Christum 
in ipsum. hoc dicit decrevisse deum, ut credentes in Christum 
adoptarentur in filios deo, ut caput ipsorum sit Christus verus filius 
dei. Secundum placitum voluntatis
</p><p>1:6. in laudem claritatis suae. tale propositum (placitum) dicit 
deum habuisse, ut ad laudem claritatis eius proficeret gratia data 
hominibus, ut salus nostra gloria dei sit. Qua gratificavit nos in 
dilecto filio suo. deus nobis gratiam dedit, propter quod credidimus in 
filium eius Christum; diligens enim unigenitum suum amatoribus eius 
divina dona largitur.
</p><p>1:7. In quo habemus redemptionem per sanguinem ipsius, 
remissionem peccatorum. duplicem gratiam flagitat, quia et redemit nos 
sanguine suo et peccata nobis non inputavit, {id est} redemit et 
manumisit. Secundum divitias gratiae suae, 1, 8. quae abundavit in nobis
 in omni sapientia et prudentia. addit ad gratiam, quia post supra 
memorata beneficia donum accedit sapientiae et prudentiae rerum 
spiritalium.
</p><p>1:9. Facere nobis sacramentum (ut notum nobis faciat mysterium) 
voluntatis suae iuxta placitum suum, quod proposuit in eo. 10. et 
dispensationem adimpletionis temporum restaurans omnia in Christo, quae 
in caelis sunt et quae in terra |in| ipso|.
</p><p>1. hoc placuit deo, cuius consilium retractari non potest, ut in 
Christo ostenderet mysterium voluntatis suae tempore, quo revelari illum
 voluit in agnitionem creaturae. voluntas autem eius haec fuit, ut tunc 
propitius fieret omnibus, qui in errore erant sive in caelis sive in 
terris, quando Christum manifestavit hoc donum esse credentium, ne illis
 inputarentur peccata suscipientibus fidem Christi.
</p><p>2. omnis ergo creatura in caelis et in terris, dum discit 
agnitionem Christi, restauratur ad id quod est condita. cum enim ad 
unius dei fidem inbuitur cognito mysterio salvatoris, ab errore quem 
coeperat restauratur pro certo habens creatorem suum unum esse {et} deum
 et dominum. hinc est unde et in Apocalypsi Iohannis (Iohannis in 
Apocalypsi) dicit: vidi Michahel et angelos eius in caelo pugnare cum 
dracone et cum exercitu eius. haec repugnantia partim de errore est, 
partim de usurpatae tyrannidis praesumptione.
</p><p>1:11. In quo sortiti sumus praedestinati secundum propositum dei,
 qui universa creavit secundum consilium voluntatis suae, 12. ut simus 
in laudem gloriae eius nos, qui ante speravimus in Christo. hoc est quod
 dicit, quia dispensatio praedicationis his decreta est a deo, qui ex 
Iudaeis crediderunt in Christum, unde nullus ex gentibus ad apostolatum 
electus est. dignum enim erat ex his elegi praedicatores, qui ante 
speraverunt salutem, quae illis promissa erat in Christo.
</p><p>1:13. In quo et vos, cum audissetis verbum veritatis evangelii 
salutis vestrae, credentes signati estis spiritu promissionis sancto, 
14. qui est pignus hereditatis nostrae, in redemptionem adquisitionis, 
in laudem gloriae eius (ipsius). laus gloriae dei est, cum multi 
adquiruntur ad fidem, sicut gloria medici est, si multos curet. ideo que
 ad gloriam dei pertinet, quia gentes vocavit, ut salutis suae medellam 
consequerentur per fidem promissam Iudaeis signum habentes redemptionis 
atque hereditatis futurae spiritum sanctum datum post baptismum.
redempti enim heredes designati sunt, si in regeneratione perdurent, ut 
fides prima veniam, sancta vero conversatio perdurans cum fide coronam 
mereatur.
</p><p>1:15. Propterea audita fide vestra in domino Iesu et dilectione 
in omnes sanctos 16. non cesso gratias agendo pro vobis conmemorationem 
vestri facere in orationibus meis. quoniam iuxta decretum dei, quo 
statuit gentes participes fieri promissionis Iudaeorum audito Efesii 
verbo dei susceperunt fidem Christi diligentes omnes sanctos, sicut 
mandavit dominus, hac causa deo gratias agit pro conversione et caritate
 eorum, qui dignatus est gentes concorporare Iudaeis.
</p><p>1:17. Ut deus domini nostri Iesu Christi, pater claritatis, det 
vobis spiritum sapientiae et revelationis in agnitione 18. inluminatos 
habere oculos cordis vestri; ad hoc ut sciatis, quae est spes vocationis
 eius, quae divitiae hereditatis gloriae eius in sanctos.
</p><p>1. manifestum est quia ideo se orare dicit pro eis, ut fidei suae
 spem cognoscant in remuneratione caelesti, quia cum plene scierint qui 
fructus est credentium, propensiores fient circa excolendam religionem. 
iam enim in huiusmodi videtur profectus fore, qui si, antequam sciant 
promissionis gloriam, tam devoti sunt, propensiores fient necessario, 
cum cognoverint, - recens. pr.
</p><p>2. quia tamen dicitur, de deo est Christus, idcirco deus eius 
dicitur, non sicut noster deus est. patrem vero claritatis ideo dixit, 
quia parens est omnium luminum. - - recens. alt.
</p><p>2. claritatis tamen patrem vocat deum et Christi deum, cum verus 
pater Christi sit deus et deus creaturae. sed et ipse dominus eadem 
dicit: vado ad patrem meum et patrem vestrum, deum meum et deum vestrum.
 totius ergo claritatis pater est, quia ab ipso est omnis claritas et 
potestas et dignitas. est et pater Christi, sed aliter; qui hic verus 
filius est et deus omnium, sed non ita Christus deus est. sic enim deus 
Christi est, quia deus de deo Christus est. ceterorum autem deus est 
causa terroris, sicut ipse dicit in Malachia profeta: si deus ego sum, 
ubi est timor meus? -
</p><p>1:19. Et quae est excelsa magnitudo eius in vos, qui creditis, 
secundum operationem potentiae fortitudinis eius, 20. quam operatus est 
in Christo, suscitans illum a mortuis, et conlocavit ad dexteram sibi in
 caelestibus 21. super omnem principatum et potestatem et virtutem et 
dominationem et omne nomen, quod nominatur non solum in hoc saeculo, sed
 et in futuro.
</p><p>1. exemplum salutis credentium et gloriae in resurrectione 
salvatoris consistere profitetur, ut ex ea cognoscant fideles, quid eis 
promissum est. simili enim modo extollentur supra caelos futuri cum 
Christo, sicut ipse dixit (dicit): pater, volo ut ubi ego fuero, et hi 
sint me cum (me cum sint) et videant gloriam meam. hoc propter 
incarnationem filii dei, ut {etiam} homo factus super omnes caelos esse 
dicatur et super cunctam creaturam sedens ad dexteram dei, habens nomen 
dei per naturam, non per adoptionem, ut cognoscant esse illum filium dei
 qui illum crucifixerunt. honor enim quem illi dedit pater per 
generationem, tunc manifestatus est, cum natus homo passus est et victa 
morte resurrexit, unde descenderat ascendens (ascendens unde 
descenderat) super omnes caelos.
</p><p>2. unde dictum est quia veritas de terra orta est. quia enim omne
 iudicium pater filio dedit, idcirco ad dexteram dei sedere dicitur 
quasi iudex. denique ipse dicit ad discipulos: usque modo nihil petistis
 in nomine meo; petite, et ego faciam. unde ait Iudaeis: a modo 
videbitis filium hominis sedentem ad dexteram virtutis et venientem cum 
nubibus caeli. ex eo enim quod innotuit adiri coepit et postulari quasi 
iudex.
</p><p>1:22. Et omnia subiecit sub pedibus eius et ipsum dedit [caput] 
super omnem ecclesiam, 23. quae est corpus et plenitudo eius, qui omnia 
in omnibus adimpletur. patrem dicit filio omnem creaturam subiecisse, ut
 quia omnia per ipsum fecit, ipse omnium caput sit et dominus. tunc illi
 omnia subiecit, quando illum ante omnia genuit, ut per ipsum fierent 
quae non erant. omnem ecclesiam dicens summatim totum conprehendit, quod
 in caelo est et terra, ut in novum hominem membra eius efficiantur, dum
 confitentur hunc esse, per quem facti a deo sunt. subiciuntur enim illi
 quasi capiti membra, ex quo trahunt originem, ut omnia in omnibus 
adimpleatur. cum enim regressa fuerint ad confessionem unius dei 
flectentes genu Christo, adimpletur in omnibus ut sit omnia, quia ab 
ipso sunt; ac per hoc ipse in eis est, quia virtute eius subsistunt
recedentes enim a deo evacuare illum videntur. unde alio loco dicit: ut 
crescant omnia in incrementum dei.
</p><p>2:1. Et vos cum essetis mortui delictis et peccatis vestris, 2. 
in quibus aliquando ambulastis secundum saeculum huius mundi. mortuos 
dicit |eos|, qui errores saeculi sequuntur; quisquis (quidquid) enim ab 
unius dei professione recedit, mortuus (mortuum) habetur, quia non manet
 in radice, unde (ex qua) trahit originem. Secundum principem potestatis
 aeris huius, spiritum qui nunc operatur in filiis diffidentiae. 
principem potestatis, id est diabolum, significat saeculi intellegentiam
 corrupisse, ut ab uno deo recederet, multorum deorum opinionem 
suscipiens, ut socios illos suae conspirationi (conspirationis) 
efficeret, dum in eadem inpietate inveniuntur negantes unum deum. 
principem ergo hunc erroris ideo aeris dicit spiritum, ut ostendat quia 
hanc partem sibi usurpavit ad exercendam dominationem. aliud (alius) est
 enim aer et aliud (alius) princeps. sed quia in mundo vel in aere 
dominatur, spiritus aeris appellatur.
</p><p>2:3. In quibus et nos omnes (aliquando) conversati sumus in 
desideriis carnis nostrae, facientes voluntates carnis et consiliorum 
eius; et eramus natura filii irae sicut et ceteri.
</p><p>1. perfidiam significat, dum desideria carnis memorat. voluptas 
enim carnis est visibilibus oblectari, ut elementa, quae deus 
gubernacula mundi instituit, deos appellet, cum hoc nomen uni deo 
debeatur, ex quo sunt omnia; ut sicut nullum participem habet ex his in 
virtute, ita nullum habeat consortem in nomine. Christo autem idcirco 
hoc nomen non negatur, quia sicut communis eis natura est, ita erit et 
nomen.
</p><p>2. hoc tamen inter patrem et filium interest, quia pater a nullo 
hoc accepit, filius autem per generationem omnia patris accepit, ut in 
virtute et substantia et nomine nihil distet filius a patre. unde dicit:
 omnia quae habet pater mea sunt et mea patris. non ergo indignum neque 
contrarium est, si et Christus deus dicatur, sed de deo patre, ut unius 
dei auctoritas conservetur. nam si quis aliud putat significare, cum 
voluntatem carnis flagitat, sciat apostolum mundam vitam habuisse, quia 
secundum iustitiam legis conversatus est sine querella. sed quia 
persecutus est fidem Christi, idcirco: conversati, inquit, sumus in 
desideriis carnis nostrae.
</p><p>3. omne enim peccatum caro dicitur maxime perfidia, quae est 
totius sceleris mater. nulli opera bona et castitas proderit, si sit 
perfidus; perfidia enim haec omnia maculat. hinc est quod subdidit: et 
eramus natura filii irae sicut et ceteri. naturae enim cum mala voluntas
 subponitur, fit natura irae, id est quae ultioni subicienda sit 
inmutata non substantia, sed mala voluntate. hoc enim deputatur naturae 
quod sequitur. unde ait in Esaia: semen pessimum.
</p><p>4. et quare sit semen pessimum, subiecit: dereliquistis 
(reliquistis) enim dominum, ait, et ad iracundiam concitastis 
(incitastis) sanctum Istrahel, ut natura quae deserit deum pessimum 
semen dicatur. degenerare est enim recedere ab auctore, et cum malum 
exemplum ceteris praebet, malum est semen; fructus enim pessimos facit. 
si vero redeat ad auctorem, bona erit natura secundum apostolum, qui 
inmutatus, dum agnoscit creatorem suum, vas electionis appellatur.
</p><p>2:4. Deus autem, qui dives est in misericordia, propter multam 
misericordiam misertus est nostri. hae verae divitiae sunt 
misericordiarum, ut non quaerentibus ultro misericordia praedicaretur 
(praestaretur), sicut dicit Esaias: palam factus sum non quaerentibus 
me. hoc est enim abundare misericordiam (misericordia), ut et non 
postulantibus tribuatur.
haec tamen caritas dei erga nos est (est erga nos), ut quia fecit nos, 
nolit perire nos; diligit enim opus suum. ideo enim fecit, ut amaret 
quod fecit; nemo enim laborem suum odio habet.
</p><p>2:5. Et cum mortui essemus, convivificavit nos in Christo. a deo 
alienati mortui eramus, gratia autem sua revocavit nos, hoc est 
vivificavit nos in Christo. quia enim per ipsum fecit nos (nos fecit), 
iterum per ipsum nos reformavit in ipso, id est, ut eius membra simus. 
ipse est autem caput nostrum. ipsum enim habemus deo praestante auctorem
 vitae nostrae, sicut dicit Petrus apostolus: auctorem vero vitae 
interfecistis. Cuius gratia estis salvi facti. huic dono addit et gentes
 significans salvatos nos gratia Christi.
</p><p>2:6. Simul suscitavit et simul sedere conlocavit in caelestibus. 
hoc dicit, quod supra memoravi, illic futuros sanctos {etiam ex 
gentibus}, ubi Christus est caput eorum.
</p><p>2:7. Ut ostenderet in saeculis supervenientibus superabundantes 
divitias gratiae suae in bonitate super nos in Christo. - recens. pr. in
 futuro saeculo inmortale donum dei dicit apparere, cum coeperint 
fideles remunerari, - - recens. alt. significat, quia in futuro saeculo 
inmortale donum dei apparebit in remunerationem fidelium, - quod oculus 
non vidit nec auris audivit nec in cor hominis ascendit, quae 
praeparavit deus diligentibus eum. hae sunt superabundantes divitiae, ut
 tantum detur credentibus, quantum investigare non potest mens.
</p><p>2:8. Gratia enim salvi facti estis per fidem. gratia fidei data 
est, ut credentes salventur. Et hoc non ex vobis; dei {enim} donum est, 
9. non ex operibus, {ut} ne quis glorietur. 10. ipsius enim sumus 
figmentum creati in Christo in opera bona, quae praeparavit deus, ut in 
illis ambulemus. verum est, quia omnis gratiarum actio salutis nostrae 
ad deum referenda est, qui misericordiam suam nobis praestat, ut 
errantes revocaret ad vitam, non quaerentes verum iter. ideo que non est
 gloriandum nobis in nobis ipsis, sed in deo, qui nos regeneravit 
nativitati (nativitate) caelesti per fidem Christi, ad hoc ut bonis 
operibus exerciti, quae deus nobis iam renatis decrevit, promissa 
mereamur accipere.
</p><p>2:11. Memores vos gentes (memoria retinentes vos), qui aliquando 
eratis {gentes} in carne, qui dicebamini praeputium ab ea quae dicitur 
circumcisio in carne manufacta,
</p><p>12. quoniam eratis illo in tempore sine Christo alienati a 
conversatione Istrahel et hospites testamentorum et promissionis eorum 
spem non habentes et sine deo in hoc mundo. conmonet gentes, ut 
reminiscentes quid fuerint - erant enim carnales et sine spe nullam 
promissionis communionem habentes Iudaeorum in Christo; Iudaeis enim 
promissus erat Christus, non gentibus -, ut propensius gratias agant deo
 per Christum, qui misericordia sua fecit illos participes spiritalium, 
cum essent carnales. {ideo tamen circumcisio, ait, in carne manufacta, 
ut significaret aliam non manufactam spiritalem}.
</p><p>2:13. Nunc autem in Christo vos, qui aliquando longe eratis, 
facti estis prope in sanguine Christi. adhuc donum et gratiam dei 
commendat, cui nos semper velut obnoxios gratias vult referre. idcirco 
enim sanguine Christi proximos nos deo factos memorat, ut quantum 
affectum circa nos habeat deus ostenderet, qui pro nobis filium suum 
mori permisit, ut et nos in fide eius durantes omnibus exitiis pro illo 
nobis inlatis non cedamus, scientes plus illum de nobis mereri, quam 
quaecumque ab inimicis possunt inferri. ille enim, cum sit dominus et 
nullius egeat, obtulit se pro nobis, ut non illi, sed nobis proficeret. 
nos enim etiamsi nobis non proficeret, forte cogeremur mori pro ipso 
domino servi; quanto magis cum non solum illius, sed et nostra mors 
nobis praestet effectum.
</p><p>2:14. Ipse est enim (enim est) pax nostra, qui fecit utraque unum, et medium parietem maceriae solvens inimicitias in carne sua.
</p><p>1. pacem fecit inter circumcisionem et praeputium passio 
salvatoris. inimicitiam enim, quae velut paries media erat et dividebat 
circumcisionem a praeputio et praeputium a circumcisione, hanc solvit 
salvator dans legem, ut neque Iudaeus praesumens de circumcisione 
reprobaret gentilem neque gentilis fidus de praeputio, id est de 
paganitate, abominaret Iudaeum, sed ut ambo innovati unius dei fidem 
sequerentur in Christo. omnia enim quae docuit salvator tunc firmavit 
quando (cum) resurrexit.
</p><p>{2. parietem tamen, qui medius erat, dividens inter legem 
factorum et gentilitatem, maceriam sive sepem significavit, id est non 
parietem stabilem neque robustum, quia neque gentilitas firma res erat 
quasi ab homine inventa neque circumcisio et numeniae et escarum et 
sacrificiorum vel sabbatorum stabilis et fixa observatio. sic enim data 
sunt, ut cessarent adveniente Christo quamvis enim deus haec dederit, 
sed ad tempus. fidei autem firma et sine successore est praedicatio}.
</p><p>2:15. Legem mandatorum in decretis evacuans, ut duos conderet in se, in uno novo homine faciens pacem.
<br />hoc est quod supra summatim memoravi, quia legem, quae data erat 
Iudaeis in circumcisione et in numeniis et in escis et in sacrificiis et
 in sabbato, evacuavit, hoc est cessare iam iussit, quia oneri erat, et 
sic fecit pacem. unde Petrus apostolus dicit in Actibus (Actis) 
apostolorum: quid inponitis iugum supra cervicem fratrum, quod neque 
patres nostri neque nos potuimus portare?
</p><p>2, 16. Ut exhiberet et reconciliaret ambos in uno corpore deo per
 crucem. sublata inimicitia morte sua Christus prius populos inter se 
reconciliavit, deinde deo patri pacificos fecit, ut homines naturae 
unius, quia diversi facti fuerant per errorem, membra efficerentur unius
 corporis novi, cuius caput Christus est. Interficiens inimicitiam in 
semetipsum
</p><p>2:17. et veniens evangelizavit pacem vobis, qui longe, et pacem 
his, qui iuxta, 18. quia per ipsum habemus accessum utrique in uno 
spiritu ad patrem.
<br />idem sensus est; interfecit enim inimicitiam in se, dum pro omnibus 
tam Iudaeis quam gentilibus, mortuus est. omnibus enim profecit mors 
salvatoris. resurgens enim a mortuis damnata morte, quae tenebat omnes, 
ostendit quam spem haberent credentes in eum. hinc mandavit 
praedicationem, qua omnes convocarentur ad deum patrem in unitate 
spiritus scissa discordia, ut sive Iudaei, qui prope ideo dicuntur, quia
 ipsorum patribus facta promissio est, sive gentiles, qui ideo longe 
dicuntur, quia dei legem non receperunt datam per Moysen, sublato 
praeterito ritu susciperent fidem Christi, per quam efficerentur unum.
</p><p>2:19. Ergo iam non estis hospites et incolae, sed estis cives sanctorum et domestici dei.
<br />admonet illos, ut memores sint beneficiorum dei, quia cum longe 
essent a cognitione et timore dei, misericordia eius adiuncti sunt, ut 
fierent participes eorum, qui prope deum erant, cives facti filiorum 
dei. sicut enim quaecumque gens Romanorum pacem sequi desideravit 
oblatis donis suscepta est, ut essent cives Romani, quemadmodum 
Tharsocilicienses - unde apostolus civem Romanum se dicit -, ita et 
quicumque fidei Christianae se sociaverit, fit civis sanctorum et 
domesticus dei.
<br />2:20. Superaedificati super (supra) fundamentum apostolorum et profetarum.
<br />hoc est super (supra) novum et vetus testamentum conlocati. quod 
enim apostoli praedicaverunt, profetae futurum dixerunt; quamvis dicat 
ad Corinthios: deus, inquit, primum posuit in ecclesia apostolos, 
secundo profetas. sed hi alii profetae sunt. illo enim loco de 
ordinatione ecclesiae disputat, hic vero de fundamento ecclesiae. 
profetae enim disposuerunt, nam apostoli fundamenta adiecerunt 
(iecerunt). unde dicit dominus ad Petrum: super istam petram aedificabo 
ecclesiam meam, hoc est in hac catholicae fidei confessione statuo 
fideles ad vitam. nam et David disposuit domum dei et signavit locum ubi
 fieret, Solomon vero fundavit eam.
</p><p>Ipso angulari lapide Iesu Christo, 21. in quo omnis instructura 
conpacta crescit in templum sanctum in domino, 22. in quo et vos 
coaedificamini in habitaculum dei in spiritu.
<br />hic sensus est, unde dominus ait: super istam petram aedificabo 
ecclesiam meam.
duos enim populos in se suscepit salvator et fecit unum in domino, sicut
 et lapis angularis duos parietes continet in unitate domus firmatos. 
fideles enim superficia sunt templi dei in spiritu conversantes, ut 
possint heredes fieri caelestis habitationis.
</p><p>3:1. Huius rei gratia ego Paulus vinctus Christi pro vobis 
fratribus. quoniam dispositionem divinae clementiae, quae fuerit ante 
mundum erga salutem gentium ostendit, nunc se legationem huius doni 
fungi dei provisione {Christo mittente} declarat |pro Christo cuius se 
vinctum appellat; quasi reus enim praedicati Christi vinculis et 
carceribus subiciebatur|. dominus ergo (enim) {post resurrectionem suam}
 apostolos suos vice sua misit praedicare hunc dirigens ad conversionem 
gentium. sic enim dixit ad eum: vade, ego longe ad gentes mittam te. 
dominico ergo verbo usus est, cum dicit: vobis qui longe et pacem his 
qui iuxta.
</p><p>3:2. Si tamen audistis dispensationem gratiae, quae data est 
nobis in vos. velit (vult) eos scire, quia dei iudicio a Christo missus 
est praedicare gentibus mysterium gratiae dei.
</p><p>3:3. Secundum revelationem notum mihi factum est mysterium, sicut
 antea (ante) scripsi in modico, 4. prout potestis intellegere 
prudentiam meam in mysterio Christi. ostensam sibi significat 
revelationem mysterii dei, de quo prius breviter se memorat scripsisse, 
hoc est temperate, prout poterant capere prudentiam apostoli in 
sacramento Christi.
</p><p>3:5. Quod aliis saeculis non fuit notum filiis hominum, sicut 
nunc revelatum est sanctis eius et profetis spiritu 6. esse gentes 
coheredes et concorporatas et participes promissionis eius in Christo. 
hoc adserit ostensum a deo tempore Christi, quod latebat, quia gentes 
participes futurae essent gratiae promissae in lege. quod ostensum dicit
 praedicatoribus sanctis et profetis, id est apostolis et legis 
explanatoribus, non profetis veteribus. quamvis enim admitterentur prius
 ad legem gentiles, sed circumcidi iubebantur, et profetae scierunt 
gentes participes futuras doni dei - nam hoc et significaverunt multis 
{in} locis -; sed hoc latuit, quia sine circumcisione et sabbatis et 
numeniis et ceteris talibus gratiae dei futurae essent participes, ut 
absque lege susciperent fidem Christi et salvarentur. hoc est quod 
dicit: spiritu esse gentes coheredes et concorporatas et participes 
promissionis eius in Christo. qui enim spiritu deum colit, opera (opere)
 legis opus non habet.
</p><p>3:7. Per evangelium eius factus sum minister secundum donum 
gratiae dei, quae data est mihi secundum operationem virtutis eius. per 
praedicationem ministerii sui cognitum adserit donum, quod disposuit 
deus gentibus iuxta virtutis suae operationem. operatio enim virtutis 
{eius} est, quia Christum suscitavit a mortuis devicta morte, in quo 
omnes salvavit. dispensatio tamen evangelii eius haec est, qua agnita 
est voluntas dei, quia gentes sine opera legis salvare decrevit.
</p><p>3:8. Mihi minimo omnium sanctorum data est haec gratia. humiliat 
se, cum se minimum dicit, sciens humilitatem profectum habere. nam 
tantam gratiam sibi datam dicit, ut donum hoc, quod ante ignotum fuit 
praeteritis saeculis, sibi adserat concessum, ut hoc manifestaret 
gentibus. unde enim minimus sanctorum omnium videri potest, qui antequam
 baptizaretur vas electionis appellatus est? Ut in nationibus 
evangelizem inaestimabiles divitias |Christi|. electum se probat ad 
praedicandum donum dei in divitiis inconprehensibilibus Christi, quas 
gentibus iam desperatis largiri dignatus est, ut sine opere (opera) 
salvarentur per fidem. et manifestum est, quia nemo egregium et maximum 
munus per indignam mittat (mittit) personam. ostendens ergo quantum a 
deo mereatur, humiliat tamen se, ut meritum eius crescat.
</p><p>3:9. Et inluminem, quae est dispensatio mysterii absconditi a 
saeculis in deo, qui universa creavit.
se dicit missum (missum se dicit) duplici modo docere gentes mysterium, 
quod fuit in deo, ex quo sunt omnia, ut per eum discant ac intellegant 
Christum semper in deo et apud deum, et quia sine circumcisione et 
cetera (ceteris) legis mandata (mandatis) disposuit salvare gentes. 
indigni enim inventi sunt Iudaei tantum ac talem habere doctorem. sic 
enim credebant Iudaei (Iudaei credebant) in Christum, ut legem tamen 
servarent, quod odibile est apud deum. denique dicunt apostoli ad 
coapostolum suum Paulum: vides, frater, quot milia sunt in Iudaea 
credentium, et omnes isti aemulatores sunt legis. unde factum est, ut 
vas electionis ad gentes docendas missus est (esset), ut vel ipsi fidei 
suae spem plenam haberent nihil de lege, sed in solo Christo sperantes. 
manifestato enim sacramento Christi tale donum datum est, quod perfectae
 salutis haberet effectum. sicut enim in magna vota maxima dantur 
apoforita, ita et magnifico manifestato mysterio gaudii et laetitiae 
causa tam egregio munere donati sunt homines, quod illis satis sit ad 
copiam salutarem.
</p><p>3:10. Ut nota fiat principibus et potestatibus in caelestibus per ecclesiam multiformis sapientia dei.
</p><p>1. quantum (tantum) de hoc bene sensit deus, ut non solum 
gentibus hunc magistrum daret, verum etiam ut per eum veritas Christi 
innotescat spiritibus in caelestibus, qui sunt principes et potestates. 
potestates ideo, quia potentiores sunt inter ceteros spiritus; principes
 autem eo quod principentur potestatibus, ut agnoscentes per ecclesiam, 
quae multifarie ad vitam adtracta est, in Christo unius dei manere 
mysterium desinant ab errore. id enim agitur, ut praedicatio 
ecclesiastica etiam his proficiat et deserant adsensum tyrannidis 
diaboli, qua se adversus dei unius fidem inpia praesumptione armavit. 
qui sensus in psalmo vicesimo tertio praescriptus est, ubi deus 
universitatis dominus demonstratur dicente dei spiritu per David: domini
 est terra et plenitudo eius, orbis terrarum et universi qui habitant in
 ea. et in subiectis: tollite portas principis vestri, et elevamini 
portae aeternales, et introibit rex gloriae. quis est iste rex gloriae? 
dominus virtutum ipse est rex gloriae.
</p><p>2. dicitur ergo his principibus, qui in errore sunt in 
caelestibus sive {ministris eius} in terris, ut auferant portas 
principis sui id est diaboli de mentibus suis, per quas multorum deorum 
adserendorum error intravit. sunt enim temporales, quia omnis fallacia 
tempore clauditur; iter enim inpiorum peribit. ut autem aeternas portas 
elevent hortante iustitia admonentur, quia veritas in sempiterna saecula
 perseverat. unde ait in psalmo centesimo septimo decimo: haec porta 
domini, iusti intrabunt per eam.
</p><p>3. manifestum est enim quia iusti per fidem intrant in caelos, in
 regnum dei, quod numquam corrumpi Danihel profeta testatur dicens inter
 cetera: exsurget regnum aliud incorruptibile; inpii autem per 
incredulitatem intrant in infernum tartarum (tartareum). hic ergo rex 
gloriae Christus {est}, qui devicta morte resurgens apparet dominus esse
 et rex gloriae. virtute enim potestatis suae, qua subegit inferos, 
manifestatur quia iste (ipse) est filius dei, qui unius dei regnum in 
caelis et in terris esse ad condemnationem diaboli tyrannidis 
(tyrannidis diaboli) praedicavit.
</p><p>3:11. Secundum propositum saeculorum in Christo Iesu domino 
nostro, 12. in quo habemus libertatem in confidentiam per fidem ipsius. 
manifestatum dicit Christum saeculo quo proposuit deus ostendere 
mysterium suum pro salute humana, ut cognitio mysterii dei mortalibus 
conferret salutem, ut quasi dedicatio regni Christi hanc gratiam 
credentibus pro apoforitis largiretur. licet enim infectum sit, novum 
tamen videtur ignoranti creaturae.
</p><p>3:13. Propter quod peto, ne deficiatis in tribulationibus meis, 
quae sunt in gloria vestra. manifestata spe, quae est in mysterio 
Christi, conmonet ne scandalum patiantur propter tribulationes, quae 
sanctis a perfidis inrogantur. ad gloriam enim pertinet illorum, si in 
tribulatione magistri non fuerint scandalizati {discipuli}, hac spe 
firmati, quia fidelium pressurae futuri saeculi gloria erigerentur. haec
 enim fidelium probatio est, si fidei suae spem advertunt (advertant).
</p><p>3:14. Huius rei gratia flecto genua mea ad patrem domini nostri 
Iesu Christi, 15. ex quo omnis paternitas in caelis et in terra 
nominatur, 16. ut det vobis secundum divitias maiestatis suae virtutem 
confirmari in spiritu suo. hoc flexis genibus precari se dicit, ut quia 
dignatus est advocare gentes ad cognoscendum mysterium bonitatis 
(voluntatis) eius, hoc etiam donet, quia dives est, ut nutu eius 
firmentur in spiritu, hoc est ut non illos perturbent carnalia exitia 
inlata a perfidis, sed sint stabiles, expectantes in futuro huius rei 
mercedem. In interiore homine
</p><p>3:17. habitare Christum per fidem in cordibus vestris.
</p><p>1. in eo petit eos magis firmari, ut non ambigant, sed magis 
credant Christum habitare in se, quem non vident his oculis, ut spiritus
 datus hoc eis per dei donum infundat, ut certi sint de Christo, quod 
vivit et filius dei est et habitat per fidem in cordibus nostris, ut cum
 fidem eius habemus in cordibus nostris, ipsum videre (habere) videamur.
</p><p>2. quod eo proficit, ut securi simus de auxiliis eius, quia non 
deserit nos, sed semper adest propter fidem suam, quam videt in nobis, 
quippe cum ideo spiritus eius, qui et dei patris est, detur nobis, ut 
vice eius tutos praestet nos, si ei adsentiamus, ut occulta revelet, per
 quem utique ipsum in nobis habitare ambigere non debemus.
</p><p>3. est enim hic alius paraclitus, inter quos personarum distantia
 est, non naturae, quia et de eius accipit et de (a) deo procedit. in 
quibus enim naturae unitas est, invicem sui sunt. unde dicit dominus: 
omnia patris mea sunt et mea omnia patris. Ut in caritate radicati et 
fundati
</p><p>3:18. possitis conprehendere cum sanctis omnibus, quae sit latitudo et longitudo et altitudo et profundum.
</p><p>1. hoc praestare dicit habitantem spiritum vel Christum in nobis,
 ut fundati simus in caritate dei devincti beneficiis eius et possimus 
cum sanctis, qui sunt apostoli et profetae, inmensum et inaestimabilem 
cognoscere deum omnia excedentem maiestate virtutis suae.
</p><p>2. cum enim dicit: latitudo et longitudo et altitudo et 
profundum, hoc {utique} significat, ut sicut in spera tanta longitudo 
est quanta latitudo et tanta altitudo quantum profundum, ita et in deo 
omnia aequalia sint inmensitate infinitatis. spera enim definito modo 
concluditur, deus autem non solum omnia implet, sed et excedit. nec enim
 clauditur, sed omnia intra se habet, ut solus {ineffabilis et} 
infinitus habeatur et gratiae huic insufficienter agantur, quia (qui) 
cum tantus sit, dignatus est {per Christum} hominem visitare peccatis et
 morti subiectum.
</p><p>3:19. Cognoscere quoque supereminentem scientiae caritatem Christi.
</p><p>1. post dei patris infinitam et inconprehensibilem cognitionem et
 ineffabilem (inenarrabilem ) clementiam Christi quoque agnoscere nos 
vult caritatem, quia supereminens est scientiae - et subintellegitur 
humanae -, ut super scientiam hominum habeatur dilectio Christi. quis 
enim potest scire (conligere) {caritatis} mysterii huius rationem, ut 
{et} deus {hominis causa} homo natus (nasceretur, deinde) moreretur pro 
hominibus, pro servis dominus, pro creatura creator, pro inpiis pius? 
propter quid ita dilexit nos? aut ut quid nostrum haberet, qui nullius 
indiget?
</p><p>2. {numquid non caritas haec super scientiam hominum est? aut 
quis hominum hanc poterit caritatem alicui exhibere, quamquam inpar sit 
ac per hoc supereminet humana commenta? hoc} ergo vult nos scire, quia 
sensus noster adsequi non potest nec perspicere profunditatem 
beneficiorum Christi erga nos, ut perinde semper {ei} supplices et 
devoti et qui debitis nulla ratione satisfacere possumus, vel in fidem 
(fide) eius usque ad mortem perseveremus.
</p><p>3. ille enim pro magnificentia maiestatis suae ea gessit pro 
nobis, quae sibi digna sunt, ut et nos in quantum {ei} possumus 
famulemur. Ut impleamini in omnem plenitudinem dei.
</p><p>4. quia fides neque in solo patre integra est neque in solo filio
 perfecta, ideo adiecit: ut impleamini, ait, in omnem plenitudinem dei, 
ut |in| confessione et |in| gratiarum actione simili modo (sicut) patri 
{ita} et filio honorificentia reservetur et omnia, quae a deo patre 
sunt, per filium facta et restaurata credantur, ut sit plena perfectio 
divinitatis in professione credentium. {nihil enim deerit Christiano, 
quando deum patrem per omnia inmensum esse cognoscit, caritatem quoque 
Christi ineffabilem et supraeminentem scientiae humanae profitetur}.
</p><p>3:20. Ei autem qui potest super omnia facere abundantius quam 
petimus aut intellegimus secundum virtutem, quae operatur in nobis, 21. 
ipsi gloria in Christo Iesu et in ecclesia et in omnia saecula 
saeculorum. {amen}. ad patris personam haec refert, ut, quia melius scit
 quae utilia et quae non petenda sunt et quando danda et qualia et 
quanta opus sit (sint), ipse gubernat (gubernet) providentia et virtute 
sua sibi credentes. cui ideo gloria in Christo Iesu, quia per ipsum 
omnia praestat nobis et quia honor patris in filio est {et in ecclesia 
id est in populo, quem sibi adoptare dignatus est}. in claritate enim 
filiorum gloria patris est dicente domino: sic luceat lumen vestrum 
coram hominibus, ut videant opera vestra bona et magnificent patrem 
vestrum, qui in caelis est. in saecula saeculorum. {amen, id est in 
aeternum veritas}.
</p><p>4:1. Obsecro itaque vos ego vinctus in domino, ut digne ambuletis
 vocatione, qua vocati estis. hortatur eos, ut recte incedentes in 
praeceptis domini ad promissam gloriam possint venire.
sicut enim peritus medicus obsecratur infirmos, ut bene se agentes 
possint salutarem recipere valitudinem, ita et magister gentium 
hortatur, ut fidei suae digna opera facientes possint percipere quae 
promissa sunt sanctis, sciens gloriae suae esse huius rei profectum.
</p><p>4:2. Cum omni humilitate animi et modestia, cum magnanimitate 
sufferentes invicem in caritate, 3. sollicite servantes unitatis 
spiritum in vinculo pacis. nunc dissensionem prohibet, caritati autem 
studendum monet, ne spiritum unitatis et pacis amittant ac per hoc ut 
invicem se sufferant cum patientia. modestia enim profectum parit, quia 
cum se invicem tolerant, cum lenitate animi monentes corriguntur ad 
effectum et pax in eis manebit, per quam filii dei non inmerito 
vocabuntur, quia dixit dominus: beati pacifici, quia (quoniam) filii dei
 vocabuntur. perturbatio enim vel inquietudo contentionem facit, quae 
solet etiam ea, quae mala novit, velle defendere, ne cedere videatur. 
hinc oritur discordia, quae corrumpit pacis foedera.
</p><p>4:4. Unum corpus et unus spiritus, ita ut vocati estis in una spe
 vocationis vestrae. propter pacem et concordiam haec subiecit, ut quia 
unum corpus est ecclesia, unum sapit (sapiat) populus, quia unum est 
quod creditur.
</p><p>4:5. Unus dominus, una fides, unum baptisma, 6. unus deus et pater omnium, qui super omnes est et per omnes et in omnibus nobis.
</p><p>1. adhuc unitatem commendat, ut quia unitas est ad quam vocamur, 
in nullo dissentiamus. si enim unus est dominus, id est Christus - sicut
 et ipse in evangelio ait (ait in evangelio): quia magister vester unus 
est Christus -, una fides, unum baptisma, unus deus et pater omnium, qui
 super omnia est et per omnes, et in omnibus credentibus unus debet esse
 et animus populi, quia haec quae numerat unitatis sunt; concordant enim
 in omnibus. patrem tamen deum, quia nulli debet quod est, super omnia 
esse dixit et per omnes.
</p><p>2. ideo per omnes, quia ex eo omnes; et necesse est, ut super 
haec omnia sit, quae ex eo sunt. et in omnibus nobis, id est fidelibus. 
in nobis enim est (est enim) per confessionem, quia eum fatemur et quia 
spiritum suum dedit nobis, per quem sine dubio in nobis est. in paganis 
non est, quia pater Christi esse negatur ab his (illis).
</p><p>4:7. Unicuique autem nostrum data est gratia secundum mensuram 
donationis domini Iesu Christi. nunc ne, quia diversa in hominibus dona 
sunt, putarentur officere unitati, hoc purgat non esse contrarium, quia 
in donis officiorum diversitas est, non naturae. unicuique autem tantum 
dari dicit gratiae, quantum donare dignatus fuerit dominus; non tamen 
sine aequitatis mensura, quia unicuique pro viribus tribuet, ut tantum 
hauriat quantum sitit.
</p><p>4:8. Qui cum ascendisset in altitudinem (Propter quod dicit: 
ascendit in altum), captivam duxit captivitatem, dedit dona hominibus.
</p><p>1. hoc scriptum est in psalmo sexagesimo septimo. dona tamen haec
 post triumfos coepit largiri. victa enim morte (vincens est enim 
mortem) {exaltatus in cruce, sicut ipse dixerat. ait enim: cum exaltatus
 fuero a terra, omnia traham ad me.} expoliavit inferos, cum captivos 
quos ex praevaricatione Adae aut propriis captos peccatis in condicione 
tenebat, abstulit consentientes sibi et ascendens inde in caelos 
induxit.
</p><p>2. ex quibus aliquanti resurgentes in corporibus multis 
apparuerunt ad testimonium evictae mortis, ut qui forte Christi 
resurrectionem credituri non essent, ex horum resurrectione, quos 
mortuos scirent, rei fierent; hos enim viderunt quos agnoscerent |iam| 
dudum vixisse. quamvis captivi inviti et alieni ducantur, salvator tamen
 et suos duxit et voluntarios. apparentia enim sua dum lacessit 
desiderantes liberari, cepisse illos dicitur.
</p><p>4:9. Quod autem ascendit, quid est, nisi quia etiam descendit in 
inferiora terrae? verum est quia ideo dicitur descendisse (descendit), 
ut ascenderet, et non sicut homines, qui ad hoc descenderunt, ut illic 
remanerent. ex sententia enim tenebantur apud inferos.
quae sententia salvatorem tenere non poterat, quia vicit peccatum. 
triumfato ergo diabolo descendit in cor terrae, ut ostensio eius 
praedicatio esset mortuorum, ut quotquot cupidi eius essent 
liberarentur. nec poterat non ascendere, qui (quia) ad hoc descenderat, 
ut vi potestatis suae calcata morte cum captivis {,quorum causa pati se 
permisit,} resurgeret.
</p><p>4:10. Qui descendit ipse est qui ascendit super omnes caelos, ut 
impleret omnia. hoc est quod dicit dominus: nemo ascendit in caelum, 
nisi qui descendit de caelo filius hominis, qui et est in caelo. {quod 
quidem et in psalmo continetur; ait enim: a summo caelo egressio eius et
 regressus eius usque ad summum eius}. hic ergo |primus| descendens e 
caelis in terram homo natus est. post mortuus descendit ad inferos, ex 
quibus tertia (tertio) die resurgens ante omnes mortales primus 
ascendens caelos ingressus est (ascendit super cunctos caelos), ut 
inlusam mortem ostenderet creaturae.
</p><p>4:11. Et ipse dedit quosdam quidem apostolos, quosdam autem 
profetas, alios vero evangelistas, quosdam vero pastores et magistros 
12. ad consummationem sanctorum in opus ministerii.
</p><p>1. apostoli episcopi sunt; profetae vero explanatores sunt 
scripturarum. quamvis inter ipsa primordia fuerint profetae sicut Agabus
 et quattuor virgines profetantes, sicut continetur in Actis 
apostolorum, {sed} propter rudimenta fidei conmendanda; nunc autem 
interpretes profetae dicuntur. evangelistae diacones (diaconi) sunt, 
sicut fuit Filippus. quamquam non sint sacerdotes, evangelizare tamen 
possunt sine cathedra quemadmodum et Stefanus et Filippus memoratus. 
pastores possunt esse lectores, qui lectionibus saginent populum 
audientem, quia non in pane tantum vivet homo, sed in omni verbo dei.
</p><p>2. magistri vero exorcistae sunt, quia in ecclesia ipsi 
conpescunt et verberant inquietos, sive hi qui lectionibus inbuendi 
infantes solebant inbuere, sicut mos Iudaeorum est, quorum traditio ad 
nos transitum fecit, quae per neglegentiam obsolevit. inter istos post 
episcopum plus esse intellegitur, qui propter reseratum occultum 
scripturarum sensum profetare dicitur, praesertim quia futurae spei 
verba depromit, qui ordo non potest esse presbyterii. nam in episcopo 
omnes ordines sunt, qui et (quia) primus sacerdos est, hoc est princeps 
sacerdotum, et profeta et evangelista et cetera ad implenda officia 
ecclesiae in ministerio fidelium.
</p><p>3. tamen postquam omnibus locis ecclesiae sunt constitutae et 
officia ordinata, aliter conposita res est quam coeperat. primum enim 
omnes docebant et omnes baptizabant, quibuscumque diebus vel temporibus 
fuisset occasio. nec enim Filippus tempus quaesivit aut diem, quo 
eunuchum baptizaret, neque ieiunium interposuit neque Paulus et Sileas 
tempus distulerunt, quo optionem carceris baptizarent cum omnibus eius 
neque Petrus clericos habuit aut diem quaesivit, quando Cornelium cum 
omni domu sua (eius) baptizavit nec ipse, sed iussit fratribus, qui cum 
illo ierant ad Cornelium ab Ioppe; adhuc enim praeter septem diacones 
(diaconos) nullus fuerat ordinatus.
</p><p>4. ut ergo cresceret plebs et multiplicaretur, omnibus inter 
initia concessum est et evangelizare et baptizare et scripturas in 
ecclesia explanare. at ubi autem omnia loca circumplexa est ecclesia, 
conventicula constituta sunt et rectores et cetera officia ecclesiis 
sunt ordinata, ut nullus de clero auderet, qui ordinatus non esset, 
praesumere officium, quod sciret non sibi creditum vel concessum. et 
coepit alio ordine et providentia ecclesia gubernari (gubernari 
ecclesia), quia, si omnes eadem possent, inrationabile esset et vulgaris
 res et vilissima videretur. hinc ergo est, unde nunc neque diaconi in 
populo praedicant neque ceteri vel laici baptizant neque quocumque die 
credentes tinguntur nisi aegri.
</p><p>5. ideo non per omnia conveniunt scripta apostoli ordinationi, 
quae nunc in ecclesia est, quia haec inter ipsa primordia sunt scripta. 
nam et Timotheum presbyterum a se creatum episcopum vocat, quia primi 
presbyteri episcopi appellabantur, ut recedente eo sequens ei 
succederet. denique apud Aegyptum presbyteri consignant, si praesens non
 sit episcopus. sed quia coeperunt sequentes presbyteri indigni inveniri
 ad primatos tenendos, inmutata est ratio prospiciente consilio, ut non 
ordo, sed meritum crearet episcopum multorum sacerdotum iudicio 
constitutum, ne indignus temere usurparet et esset multis scandalum.
</p><p>6. in lege nascebantur sacerdotes ex genere Aaron levitae. nunc 
enim omnes sunt ex genere (ex genere sunt) sacerdotali dicente Petro 
apostolo: quia sumus (estis), inquit, genus regale et sacerdotale; ideo 
que ex populo potest fieri sacerdos.
In aedificationem corporis Christi. ecclesiae ordinationem ad 
conpaginationem humani generis in professionis unitate dicit conpositam,
 ut {diversi dignitate} in Christo omnes sint unum caput habentes 
Christum, hoc est auctorem vitae.
</p><p>4:13. Donec occurramus omnes in unitatem fidei et agnitionem 
filii dei. tamdiu dicit manere ordinationem, quamdiu cuncti destinati ad
 vitam unius sint fidei in cognitionem Christi. In virum perfectum, in 
mensuram aetatis plenitudinis Christi. ita elaborandum hortatur, ut 
perfectio fidei adprehendatur, cuius haec ratio est, ut Christum 
perfectum et plenum deum fides teneat, ne mensura humana metiatur, sed 
in plenitudine divinitatis quasi perfectus deus habeatur. nec enim 
perfectum dicens virum temporali aetate et mensura significat, sed per 
hoc dictum perfectos nos vult fieri in plenitudine intellectus 
divinitatis filii dei.
</p><p>4:14. Ut ultra non simus parvuli neque fluctuantes et 
circumferamur omni vento doctrinae in nequitia hominum, in astutia, ad 
remedium erroris. fundatos et stabiles esse nos vult in disciplina fidei
 catholicae, quam Petrus apostolus revelante deo professus est, nec 
ventilari nos oberrantes per diversarum haeresum pestilentiosas 
adseverationes nequitia humana inventas, ut per has fallentis inimici 
sub veri nomine error possit adferri. hoc enim remedium est falsitatis, 
ut sub praetextu veritatis inducat errorem. {et non solum sub veri 
nomine, sed et ne, sicut ante acceptam fidem sensu humiles vagabamur per
 diversos errores, fideles facti discurreremus fragiles et dubii de spe 
promissa, conmonet, quia iam Christiani facti fundati esse debent, quia 
ambiguitas in fide nostra non est; commendatur enim virtute 
prodigiorum.}
</p><p>4:15. Veritatem autem facientes in caritate augeamus in ipsum 
omnia, qui est caput Christus. hanc dicit esse veritatem, ut amorem 
Christi respicientes, quo dilexit nos et tradidit se pro nobis, omnia 
subiciamus ei scientes quia omnium auctor est vitae, ut quasi capiti 
membra subdantur, ut, si alii errore vel malivolentia non fatentur omnia
 caput habere Christum, quia ab ipso facta sunt voluntate patris, nos 
tamen, qui catholicae fidei adhaeremus, hoc omni devotione et cura agere
 debemus, ut huic fidei non damnum, sed lucrum adferamus persistentes in
 hac adseveratione, ut conprimantur pravae mentis conloquia adversus 
veritatem armata.
</p><p>4:16. Ex quo totum corpus conpactum et conexum per omnem 
iuncturam subministrationis in mensuram uniuscuiusque partis incrementum
 corporis facit ad aedificationem sui in caritate.
</p><p>1. qua ratione Christum caput esse omnium dixerit, docet; ex ipso
 enim, inquit, omne corpus, id est omnis chorus archangelorum et 
potentiarum, principum et potestatum subsistit. quamvis enim singula 
haec numeros proprios habeant et sint legiones, ut ipse dominus dixit, 
quia ab uno tamen per unum sunt, simul omnia unum corpus appellat.
</p><p>2. sicut enim membra cum sint unius corporis, diversa tamen sunt 
actu et dignitate, ita et creatura condita est a deo per Christum, ut a 
cherubin et serafin potentiis, quae sub sede dei sunt, et angelis, quos 
ipse dominus sanctos appellat, quasi quaedam concatenatio sit usque ad 
firmamentum ordinata descendens, ut totum et iunctum sit et meritis 
tamen discernatur. meritis dico, non solum officiorum, sed et naturarum.
 nec enim quia iniuncta (iuncta) dicit omnia, unius erunt naturae; sed 
quod in corpore membra faciunt discreta officiis, non natura, ita et in 
his omnibus non membra, sed naturae ipsae faciunt distinctiones |et sit 
in eis unitas professionis|.
</p><p>3. hoc ergo est (est ergo) quod laboratur, ut ad unum sensum 
redigatur creatura {et in sensu unum sit corpus, dum omnium una 
professio est}, ut concordet in caritate creatoris ad suum profectum. 
reaedificat enim se in templum domini; destructa enim fuerat dementia et
 furore diaboli.
</p><p>4:17. Hoc ergo dico et testor in domino, ut non ambuletis, sicut 
et gentes ambulant in vanitate mentis suae, 18. obscurati intellectu, 
alienati a fide dei per ignorantiam, quae est in illis. manifestato 
creatore et ratione ostensa, quam sequi debeat creatura in fide dei sui 
dumtaxat, contestatur illos in deum, ut non aliter incedant vel sentiant
 quam docentur, ne similes gentibus (gentilibus) inveniantur, qui nec 
fidem recipiunt nec conversationem quam mandat lex, obscurum habentes 
sensum, ne contemplentur divini luminis (nominis) veritatem. vana enim 
sectantes, quae sunt idolatria, infrenantur a diabolo, ne unius dei iter
 incedant, ut socios illos suae perditioni (perditionis) efficiat. Et 
duritiam cordis illorum,
</p><p>4:19. qui desperantes semetipsos tradiderunt inpudicitiis in 
operationem inmunditiae omnis et avaritiae. gentiles futurae 
resurrectionis desperatione caecitatem cordis habere significat. quasi 
enim ultra non futuri vitam suam contaminant turpissima operatione 
nolentes se subicere legi fidei, quia prohibet voluptatem propter spem 
vitae futurae, quam hi idcirco ridendam censent, ut iure dehonestare se 
et aliena adpetere avida cupiditate videantur, quasi post hanc 
transpunctionem nulla sit {vita}.
</p><p>4:20. Vos autem non ita didicistis Christum, 21. si tamen illum 
audistis et in illo edocti estis, sicut est veritas in Iesu. manifestum 
est Christianos non desperationem post mortem hanc didicisse, sed spem 
ad utrumque. fidelibus enim vita, perfidis enim (vero) promittitur mors,
 quae est poena aeterna, ut sive mors sive vita in Christo discatur, 
quia qui eum sequitur, per eum resurget ad vitam, qui vero discernit se 
ab eo, per eum mancipabitur gehennae; ipso enim iudicante damnabitur. et
 quoniam sunt quidam in ecclesia, qui sub nomine Christi non sequuntur 
Christi veritatem, ideo que: sicut est, inquit, et veritas in Iesu, ut 
si ita docti sunt, ut est veritas in Iesu, tunc Christum didicisse et 
illum audisse et in illo docti esse videantur.
Christus enim de se docet quid sit et quantus credendus sit et quae spes
 in eo sit et quales debeant esse credentes. qui enim didicit Christum, 
scit illum resurrexisse a mortuis (a mortuis resurrexisse), ut forma 
esset fidelibus; ideo que magna spes est post istam mortem amantibus 
deum.
</p><p>4:22. Ut exponatis secundum priorem conversationem veterem 
hominem, qui corrumpitur secundum desideria erroris. qui Christum 
audivit, hoc didicit, ut recederet a conversatione pristina, quam 
veterem hominem nuncupat propter praeteritum ignorantiae tempus. homo 
itaque unus atque idem est, qui si pristina vitia sequitur, vetus 
dicitur, si autem in novitate vitae ambulat alienus a saeculi errore, 
qui est sive in actu sive in sensu, rudis dicitur, non utique substantia
 carnis aut animae, sed intellectu et conversatione vitae. corruptus 
tamen vetus homo dicitur propter adulterum sensum et turpem vitam.
</p><p>4:23. Renovamini autem sensu mentis vestrae 24. et induamini 
novum hominem, qui secundum deum creatus est in veritate et iustitia. 
iustum et verum est rectam viam sequi. hic autem rectam viam sequitur, 
qui devotus creatori suo in voluntate eius ambulat quam gentilitas 
nescit. innovatus enim spiritu mentis novum hominem dicitur indutus, qui
 est Christus. Christum enim induitur, qui per fidem renovatus (renatus)
 in Christo aemulus est vitae, quam tradidit Christus, ut iuxta deum 
creatus videatur. in eo enim quis creatus est, in quo sapit, et ideo 
quia veritas et iustitia dei a gentilibus ignoratur. cum {enim} 
credentes deum agnoscunt creatorem servantes mandata eius, in iustitia 
et veritate creantur.
</p><p>4:25. Propter quod deposito mendacio loquimini veritatem 
unusquisque cum proximo suo, quoniam sumus invicem membra. quia in 
veritate et iustitia creati sumus, renati in baptismo (baptismate), 
idcirco ut in eo maneamus, mendacium deponere iubemur adsumpta veritate 
nec dolo aliquid cum fratre agere, ut quia unius corporis membra sumus, 
causis nostris in veritate invicem faveamus.
</p><p>4:26. Irascimini |autem| et nolite peccare. quoniam irasci quis 
non potest prohiberi - quippe cum ira motus sit naturalis, conceptus ex 
causis, qui solet ad profectum pertinere delinquentis -, idcirco 
irascendum dicit, sed conmonet, ne per iram peccetur. solemus enim modum
 egredi, dum irascimur, et invenimur ipsi peccare qui peccantes 
arguimus, dum plus irascimur et amplius oneramus peccantem quam meretur.
 hoc ergo docet, ut {ipsa} ira cum moderatione sit neque nimium quis 
iustum se praebeat delinquenti, quia solent quidam sic peccare, ut 
tantis plagis adficiendi videantur, quantas non possunt sufferre 
(ferre), et qui poterat forte corrigi, tollitur de vita non sine peccato
 irascentis. hinc est unde Solomon: noli, inquit, iustus esse multum, 
quia est qui perit in suo iusto. sed imitatores dei esse debemus, qui 
temperatam habet iustitiam. cum enim iustum esset plecti iniquos, 
patientia sua suffert eos, ut aliqui ex eis corrigantur. nos ipsos 
servos suos peccantes patitur nec cito aliquem percutit. Sol non occidat
 super iracundiam vestram,
</p><p>4:27. neque locum detis diabolo. iram transire vult nec retineri 
in pectore, ut |in| die orta cum die decidat, quia si in animo manserit,
 dat occasionem diabolo gloriandi. necesse est enim iratus animus male 
cogitet, quod cupit diabolus. invenit enim mentem paratam ad malum, cui 
se inserens effectu suo decipit hominem factum ad vitam, quia hominis 
cogitare est, diaboli implere.
</p><p>4:28. Qui furabatur iam non furetur; magis autem laboret operando
 manibus quod bonum est, ut habeat unde tribuere indigentibus 
(necessitatem patienti). ut novi hominis conversatio maneat, hortatur ne
 rursum ad praeterita vitia et peccata redeatur, et nihil proderit novum
 dici, quando vetus esse homo malis operibus adprobatur. non solum ergo 
Christianus aliena non tollere iubetur, sed et de labore suo penuriam 
patientibus subministrare, ut bonis operibus deditus rependat quae prius
 abstulerat {,et de cetero thensaurizet sibi in futurum.
qui enim cessat a furto veniam potest habere, non gloriam}. quid enim 
magnum aut cuius meriti est ab alienis temperare? ad meritum enim 
proficit, cum quis de proprio tribuet egenis.
</p><p>4:29. Omnis sermo malus de ore vestro non procedat; sed si quis 
bonus ad aedificationem fidei, ut det gratiam audientibus. in dei servo 
omnia bona debent videri nec ex aliqua parte puritas eius debet 
maculari. quid enim prodest mundam vitam habere et os sordidum, cum 
dicat dominus quod unusquisque verbis suis aut iustificabitur aut 
condemnabitur? nec credibile potest videri bene vivere eum, qui male 
loquatur; male enim loqui ad multa trahitur vitia. potest enim male 
loqui qui turpiter fatur et qui detrahit bonis et qui cum dolo fabulatur
 et qui mentitur. haec horrorem praestant; bonae enim et sobriae fabulae
 dant gratiam et exemplum audientibus, ut honorificent deum in verbis 
eius aedificati in fide Christi.
</p><p>4:30. Et nolite contristare spiritum sanctum dei, in quo signati 
estis in diem redemptionis. cum bene agimus, gaudet in nobis spiritus 
sanctus datus |in| nobis, videns monita sua proficere utilitatibus 
nostris, sicut dictum est a domino: ita gaudium erit in caelo in uno 
peccatore paenitentiam agente. gaudet ergo spiritus sanctus saluti 
nostrae, non sibi, qui non indiget laetitiam (laetitia); ita e contra 
(contrario), si oboedientes ei non fuerimus, contristatur, quia non 
habet profectum in nobis; vult enim nos pertinere ad vitam. non tamen 
sic contristatur, ut patiatur, quippe cum inpassibilis sit; sed cum eum 
contristatum dicit, nostri causa hoc significat, quia deserit nos eo 
quod laeserimus eum contemnendo monita eius. contristatio itaque eius 
indignitas nostra est, quae filios nos dei prohibet appellari. ipse est 
enim spiritus sanctus, qui significat filios dei manens in nobis.
</p><p>4:31. Omnis amaritudo et ira et indignatio et clamor et blasfemia
 auferatur a vobis cum omni malitia. omnia haec, quae perniciem possunt 
praestare animis, amovenda memorat. per iram enim fit indignatio, per 
indignationem clamor quasi vox insanientis, quae aliena est a dei servo.
 per clamorem subripit blasfemia, quae non potest non mala esse. haec 
amaram praestat vitam trahens ad mortem. ideo que ab his omnibus 
cavendum. timor enim dei temperare debet et modum imponere accidentibus 
causis. sed quia possunt aliqui pressa in animo ira et clamore retinere 
malitiam ad retributionem nancta occasione, idcirco subiecit haec 
auferri cum omni malitia, quia non solum blasfemare malitia est, verum 
etiam fingere pacem in faciem (facie) et in animo meditari discordiam.
</p><p>4:32. Estote autem invicem benigni, misericordes, donantes vobis,
 sicut et deus in Christo donavit vobis. exemplo dei patris benignos et 
misericordes invicem fieri exhortatur, sicut et dominus: estote, inquit,
 misericordes, ut similes sitis patris vestri, qui in caelis est. si 
enim dominus per filium suum servorum misertus est, quanto magis servi 
ipsi |sibi| invicem {sui} debeant misereri et donare, si alter in 
alterum peccat (peccet)! haec praecepta eius sunt, qui miseratus est. 
qui si in his contemptus fuerit, sine dubio revocabit sententiam, per 
quam misericordiam dederat. et ita eveniet, ut sicut ait dominus in 
evangelio de eo, qui a domino accipiens misericordiam in conservo suo 
(conservum suum) inpius deprehensus est.
</p><p>5:1. Estote imitatores dei sicut filii carissimi. hoc est quod 
supra dixit, quia dei patris imitatores esse iubemur hac exhortatione, 
ut si obaudierimus, filii dei et carissimi habeamur.
hic enim carissimus patris est filius, qui bonorum eius imitator est.
</p><p>5:2. Et ambulate in dilectione, sicut Christus dilexit vos et 
tradidit semetipsum pro vobis hostiam et oblationem deo in odorem 
suavitatis.
</p><p>1. sicut dei patris imitatores esse nos (nos esse) vult in 
benignitate et misericordia, ita et Christi filii eius in dilectione, ut
 sicut ille dilexit nos tradens se pro nobis, ita et nos invicem pro 
nobis etiam animas ponere debeamus. quod etiam Iohannes apostolus dixit 
exemplo domini pro fratribus animas ponendas. si ergo Christi mors in 
odorem suavitatis est deo, mortem eius libenter accepit.
</p><p>2. quodsi verum est, non peccaverunt qui illum secundum dei 
voluntatem crucifixerunt? sed non ita est, quia Christus deo se dicitur 
obtulisse, dum occidi |inique| se passus est, in dei patris sui 
voluntate perdurans; quia qui iuste occiditur diabolo se offerens, 
voluntatem eius facit, ut occidi mereatur. ita et Christus dum dei 
voluntati adhaeret, diabolo displicuit et ideo illum occidit, quia deo 
se obtulit iustitiam exsequendo. in oblatione enim iustitia signatur et 
veritas; hanc enim respicit deus et hoc est eius sacrificium acceptatum.
</p><p>3. itaque inmeritus qui occiditur placet deo, non quia occiditur,
 sed quia usque ad mortem iustitiam conservavit. suscepit enim hanc 
mortem deus {Christus} ad vitam; unde et odor suavitatis appellatur deo.
 ad Romanos tamen dicit quia deus illum tradidit pro nobis omnibus. nunc
 quaerendum est quomodo deus illum tradidit aut quomodo se ipse obtulit 
deo; nam hoc quantum ad verba pertinet videtur contrarium. deus illum 
tradidisse dicitur, dum illum occidi permisit, sicut dicit dominus ad 
Pilatum: non haberes adversum me potestatem, nisi tibi data esset 
desuper.
</p><p>4. data est enim, sed non nolenti, potestas, hoc est permissum 
est illi facere quod voluit, et hoc est tradere. dum enim dissimulat, 
tradit. si enim noluisset permittere, non fuisset occisus. voluit 
(permisit) ergo occidi eum, sed ab his qui eum volebant non coacti, sed 
sponte occidere; non ergo inmunes a poena sunt, quia hoc eis permissum 
est quod volebant. damnatio enim in eo conpetit, quia voluerunt. quod 
ideo tamen permisit deus, quia sciit istud adversum diabolum futurum pro
 multis.
</p><p>5. dignum enim fuit, ut quod inimicus inpraescius futurorum 
contra se quasi pro se facere putabat, permitteretur ei, ut 
inpraescientiam suam sibi imputans facti sui paenitentia torqueretur. 
{quod autem Christus ipse se obtulit aut deus illum tradidit, unum est, 
quia amborum una voluntas est}.
</p><p>5:3. Fornicatio autem et omnis inmunditia aut avaritia nec 
nominetur inter vos, sicut decet sanctos. manifesta sunt quae dicit. 
quam tamen gravis res est (sit) avaritia, a qua dissimulamus, quando 
fornicationi et inmunditiae conparatur, et sic a nobis habetur (videtur)
 quasi quaedam culpa nullius momenti, cum sit grave peccatum. sancti 
ergo esse non possunt, in quibus aliquid horum quae prohibet fuerit 
repertum.
</p><p>5:4. Aut turpitudo aut stultiloquium aut scurrilitas, quae ad rem non pertinet, sed magis gratiarum actio.
</p><p>1. quoniam quidam solent aliquid turpe agere aut stultiloquiis 
iocum movere, quasi non sit peccatum, hoc prohibet, quia dei servi 
semper sobrii et modesti debent videri; per stultiloquium enim peccatur.
 unde Solomon: stultus, inquit, per risum agit mala. et dominus in 
evangelio dicit quia omne verbum otiosum, quod locuti fuerint homines, 
reddent de eo rationem in die iudicii.
</p><p>2. nec inulta possunt discerni, quae idcirco dicuntur, ut ad 
alicuius pertineant contumeliam. ideo ad rem salutarem haec non 
pertinent (non pertinent haec). quare haec agenda et loquenda monet, 
quae ad utilitatem proficiant nostram et dei laudem, in cuius lege 
meditandum est die ac nocte, sicut scriptum est in psalmo primo. ex 
conversatione enim et moribus dei servi etiam tacentes intellegendi 
sunt, ut quantum distat verum a falso, tantum distent dei servi a servis
 diaboli.
</p><p>5:5. Hoc enim scitote, quod omnis fornicator aut inmundus aut 
avarus, quod est idolatria, non habet hereditatem in regno dei et 
Christi.
</p><p>1. qua causa amovenda sunt haec ostendit, quia qui talis fuerit, 
partem in regno caelorum non habebit, quod est patris et filii. ut 
avaritiam tamen periculosam rem (rem periculosam) esse doceret, 
idolatriam hanc nuncupat, qua nullum peccatum maius est. videamus ergo 
cur avaritia idolatria dicatur. idolatria dei honorificentiam usurpat et
 vindicat creaturae, cum in nomine deitatis, quod soli creatori 
(conditori) conpetit, participem illi adserunt eius facturam. avaritia 
autem idcirco huic exaequata est, quia similiter ea quae dei sunt sibi 
usurpat et recondit avarus, ut quae usibus omnium communiter concessit, 
avaritia deneget, quando idcirco haec congregat apud se, ne alii 
utantur.
</p><p>2. quae res facit, ut |omnia| caro venundentur, ne pauperes 
vivant. si enim minime reconderentur, abundantia omnium rerum faceret 
vilitatem. denique apud veteres quia avaritia non erat, nec caritas. 
recte ergo idolatriae conparata est, qua multos laedet, creatori 
similiter inimica. vult enim deus ac iubet de his quae creavit subveniri
 pauperibus, avaritia contradicit. vide, an sine diabolo possit esse.
</p><p>5:6. Nemo vos decipiat (seducat) inanibus verbis; propterea enim 
venit ira dei in filios ignorantiae (diffidentiae). 7. nolite ergo 
effici participes eorum. inanes sermones vani sunt; vanitas autem 
idolorum cultura est, quae utique non ex deo initium habet, sed de 
errore. docet ergo ne eorum (horum) verbis adsensus praebeatur. 
perstrepunt enim semper et seductione quadam fallaciae contra fidem 
consuetudinem antiquitatis obtendunt, rationem praesentium, non spem 
futurorum adserendam iudicantes. ideo venit super hos vindicta de 
caelis, ut sciant verum esse, quod credere noluerunt. a qua vanitate dei
 servos longe docet debere esse discretos, ne participes fiant poenae 
illorum.
</p><p>5:8. Fuistis aliquando tenebrae, nunc autem lux in domino. 
tenebrae ignorantia sunt, quia nemo videt in tenebris. ignorantia vero 
gentilitas est sive perfidia, a qua dei gratia ad fidem tracti sunt, 
facti lux, id est veritas, quia in luce manifestantur quae sunt. denique
 pagani in tenebris mystica sua celebrantes in speleo velatis oculis 
inluduntur. ex his Christiani facti cognita veritate filii lucis 
dicuntur, quia deus lux est, cuius fidem in veritate suscipiunt. Ut 
filii lucis ambulate,
</p><p>5:9. nam fructus lucis in omni bonitate et iustitia et veritate 
{est}. hoc dicit ut sic conversentur, ut non inmerito filii lucis 
dicantur.
opera enim lucis palam sine timore fiunt, tenebrarum autem opera in 
occulto, quia inlicita sunt; omne enim peccatum palam fieri timetur 
(timet).
</p><p>5:10. Probate quid sit quod placet deo. ex magnificentia 
sanctitatis et bonitatis perpendi potest, quibus deus operibus 
delectetur. ipse enim dixit: sancti estote, sicut et ego sanctus sum, 
dominus deus vester. et dominus: estote, ait, misericordes sicut et 
pater vester. haec placent deo. in sanctitate enim purificatio, in 
misericordia vero plena et perfecta iustitia est.
</p><p>5:11. Et nolite communicare operibus infructuosis tenebrarum. 
monet ne malorum actibus per consensum polluamur, qui sunt infructuosi 
erga bonum et quaestuosi ad malum. Magis autem et obiurgate. 12. quae in
 occulto ab eis fiunt, turpe est etiam iam dicere. non solum alienos 
vult eos esse a malis actibus, sed et arguere mala facta eorum, qui in 
occulto turpiter operantur. tunc enim probantur peccata, si arguantur, 
ut admirentur filios lucis, a quibus cum iuste arguuntur, contradicere 
non potuerunt, sed magis reverebuntur eos (eos reverebuntur).
</p><p>5:13. Omnia autem cum obiurgantur, |a lumine| manifestantur. 
verum est, quia tunc videntur peccata, cum obiurgantur, quia qui peccat,
 quamdiu non corripitur, minime sibi videtur peccare. Omne enim quod 
manifestatur lumen (lux) est. in manifesto ambiguitas non est nec 
excusari potest, quod palam delictum est. sicut enim apparente sole dies
 esse negari {iam} non potest, ita et manifestato peccato obiurgatio 
falsa videri.
</p><p>5:14. Propter quod dicit: surge, qui dormis et exsurge de mortuis
 et continges Christum. dormitionem hanc stuporem mentis significat, 
quae alienatur a vera [via]. alienatio vero haec spe[cie]s mortis est, 
ex qua resurgere conmonetur, ut resipiscens agnoscat veritatem, quae est
 Christus. perfidi ergo et vitiosi demersi in caenum sub desperatione 
vitae, ut resurgant sive emergant admonentur et habeant partem cum 
Christo, ut de tenebris transeant ad lucem et a morte ad vitam.
</p><p>5:15. Videte igitur (ergo) quomodo caute ambuletis, non ut 
insipientes, 16. sed ut sapientes, redimentes tempus, quoniam dies mali 
sunt.
</p><p>1. quoniam superius perfidiam et vitia vitae a dei servis 
arguenda mandavit, nunc ut prudenter ea ipsa arguantur propter scandalum
 subiecit, ut inter perfidos cum prudentia conversandum sit, maxime 
tempore quo perfidi regnant, praesumentes de rege profano, ut si viderit
 Christianus inquietum et iracundum contradictorem, dissimulet ab eo, ne
 eum quidem incitet ad blasfemiam (blasfemium) et tempestatem movendam, 
illic autem verba faciat, ubi datur facultas.
</p><p>2. quomodo enim inter potentes perfidos interrogatus quid sit, 
tacere non debet nec negare quod est, ita etsi metus est inter eos 
disputare, dissimulandum est, quippe cum detrimentum sit seminare supra 
spinas. hoc est enim prudentis, scire quemadmodum unicuique respondeat. 
est enim qui quamvis perfidus sit, non tamen penitus intracta bilis est,
 ut nec audire se patiatur verba fidei.
</p><p>3. est iterum ita quo sic fervet zelus perfidiae, ut non tantum 
non cum illo, sed nec praesente illo tractetur de fide; perstrepente 
enim illo et blasfemante multis fit scandalum. unde Paulus et Barnabas 
cum adversum se blasfemantes audirent, excutientes vestimenta sua 
recesserunt ab eis.
</p><p>5:17. Ideo nolite effici inprudentes, sed intellegentes quae est 
voluntas domini.
dominus Iesus paci studendum monet, et vas electionis: si potest, 
inquit, fieri, quod ex vobis est, cum omnibus pacem habete, et ad 
Timotheum: servum, ait, domini non oportet litigare, sed mansuetum esse 
ad omnes. haec est voluntas domini, ut quae agenda sunt a servis eius 
cum modestia agantur. perturbatio enim et strepitus sive contentio cum 
animositate inimicitiam generat. haec ergo propter superiora subdidit, 
in quibus vult dei servos corripere delicta {hominum} peccatorum, ut 
quia per hoc solet oriri dissensio et rixa, cum temperantia et 
mansuetudine arguant peccatores, ne ad iracundiam provocati insiliant ad
 litem. ideo que prudenter istud curandum monet, ut sit profectus.
</p><p>5:18. Et nolite inebriari vino, in quo est omnis luxuria. sobrii 
possunt habere fiduciam arguendi. bona enim conversatio terrorem incutit
 delinquenti; nec poterit qui arguitur aspere ferre quia reprehenditur, 
quando scit optimam conversationem monentis se. nam ubi ebrietas, et 
luxuria est, luxuria vero provocat turpitudinem. quamobrem sobrios esse 
convenit, ut bonae conversationis iura serventur. Sed impleamini 
spiritu,
</p><p>5:19. loquentes vobis in psalmis et hymnis et canticis, cantantes
 et psallentes in cordibus vestris deo. rationabilem vitam diligit 
spiritus sanctus, quia si bene vixerimus, implebimur eo, ut memorat, ad 
confitendum et extollendum dei donum diverso vocis canore, ut laus in 
deum omni lingua canatur. in quo enim est spiritus, semper spiritalia 
meditatur, ut non in labiis tantum sit, sed de corde prorumpat propter 
vetus dictum domini per profetam; ait enim: plebs haec labiis me 
honorat, cor autem illorum longe est a me.
</p><p>5:20. Gratias agentes semper pro omnibus in nomine domini Iesu 
Christi patri et deo, 21. subiecti invicem in timore dei (Christi). deo 
gratias in omnibus donis eius agere iubemur, qui etiam adoptare nos 
dignatus est per Christum filium proprium, per quem cognovimus eum et 
didicimus in spiritu deum, quia deus spiritus est, adorandum, alter 
alteri se subiciens propter timorem Christi, qui humilitatem exsequendam
 mandavit.
</p><p>5:22. Mulieres viris suis subditae sint sicut domino, 23. quoniam
 vir caput est mulieris, sicut et Christus caput est ecclesiae, ipse 
salvator corporis. 24. sed ecclesia subiecta est Christo; ita et 
mulieres viris suis in omnibus. mulieres subditae esse viris naturali 
lege iubentur, quia mulieris auctor vir est, unde sicut domino, inquit, 
ita viris subditae esse debeant (debent). hinc Sarra dominum vocabat 
Abraham. sicut enim caput ecclesiae Christus est, ita et vir mulieris. a
 Christo enim ecclesia sumpsit initium, unde subiecta est illi; ita et a
 viro mulier, ut sit subdita. in eo tamen distat, quia mulier 
consubstantiva viro est, ecclesia autem in nomine potest, non in natura 
participari Christo.
</p><p>5:25. Viri, diligite uxores vestras, sicut et Christus dilexit 
ecclesiam et semetipsum tradidit pro illa, 26. ut eam sanctificaret, 
mundans lavacro aquae in verbo, 27. ut exhiberet ipse sibi gloriosam 
ecclesiam non habentem maculam aut rugam aut aliquid huiusmodi, ut sit 
sancta et inmaculata. 28. ita et viri debent diligere uxores suas. 
mulieres humiles esse iubentur et reverentiam habere virorum, viri vero 
ita diligere mulieres suas admonentur, ut etiam animas suas pro illis 
ponant causa dilectionis zelum habentes circa affectum earum et 
disciplinam, ut religiosae et sanctae sint. Corpus enim suum (suum 
corpus) diligit, qui uxorem suam diligit |et se ipsum diligit|. naturali
 ratione mulier portio corporis viri est ac per hoc vir in muliere se 
ipsum diligit, quomodo si fornicetur, in se ipsum peccat, quia duo in 
carne una sunt. non ergo personae substantiam dividunt, ut per personas 
numerus fiat naturae, sed sunt in unitate naturae.
</p><p>5:29. Nemo enim umquam carnem suam odit, sed nutrit et fovet eam 
sicut Christus ecclesiam. exemplo salvatoris virum uxorem suam (viros 
uxores suas) diligere hortatur, ut sicut Christus opus suum nutrit et 
fovet, ita et vir mulierem, quia caro eius est.
</p><p>5:30. Quoniam membra sumus corporis eius, de carne ipsius et de 
ossibus eius. hoc spiritaliter intellegendum est. ideo enim dixit esse 
nos membra eius, quia caput est ipse totius ecclesiae, ut quia per ipsum
 esse coepimus, caput nostrum dicatur, quasi ex quo omne corpus 
subsistat, ut membra eius omnis spiritalis creatura sit, si tamen in 
nomine eius genu flectant (flectat).
</p><p>5:31. Propter hoc relinquet homo patrem et matrem et adhaerebit 
uxori suae et erunt duo in carne una. ad unitatem commendandam unitatis 
dedit exemplum, ut sicut vir et mulier unum sunt per naturam, ita {et} 
Christus et ecclesia unum intellegantur esse per fidem.
</p><p>5:32. Mysterium hoc magnum est, ego autem dico in Christo et in 
ecclesia. mysterii sacramentum grande in unitate viri et (ac) feminae 
esse significat. nec hoc prodit, sed aliam causam quae non discordet a 
memorato mysterio flagitat, quam scit ad profectum humani generis 
pertinere, hoc est ecclesiae et salvatoris, ut sicut relictis parentibus
 homo uxori suae adhaeret, ita et relicto omni errore ecclesia adhaereat
 et subiciatur capiti suo, quod est Christus.
</p><p>5:33. Verumtamen et vos singuli, unusquisque suam uxorem ut se 
diligat, mulier autem ut timeat virum. quoniam una natura in viro et 
femina est, idcirco vir quasi se ipsum ita mulierem diligere commonetur,
 mulier autem, quia persona inferior est conditionis causa, non naturae,
 viro subiecta; timere autem eum iubetur.
</p><p>6:1. Filii, obaudite parentibus vestris. hoc enim iustum est: 2. 
honora patrem tuum et matrem. lex datur filiis, ut, quia parentibus 
auctoribus constant, oboediant eis. iustum est enim, ut reverentiam 
exhibeant eis per quos sunt. Quod est mandatum primum promissionis, </p><p>6:3. ut bene sit tibi et sis longaevus super terram.
</p><p>1. promissio haec in Exodo continetur, ut honorifici sint 
parentes, et bene esset et provectioris fierent aetatis. quomodo tamen 
hoc primum mandatum dixit, cum constet primum mandatum ita contineri: 
non sint tibi alii dii praeter me, deinde: non facies tibi ullam 
similitudinem quae sunt in caelo sursum et in terra deorsum, tertium: 
non sumes nomen domini dei tui in vanum, quartum: observabis, inquit, 
sabbata mea, quintum autem: honora patrem et matrem et cetera.
</p><p>2. sed quia prima quattuor mandata ad deum pertinent, haec in 
prima tabula contineri subintellegitur, cetera ad hominem, ut honoret 
parentes, non occidat, non fornicetur, non furetur, non falsum 
testimonium dicat neque quidquam proximi sui concupiscat. haec sex 
mandata in secunda tabula videntur scripta. quorum primum est: honora 
patrem et matrem. hac causa ergo dixit: quod est mandatum primum in 
promissione, ut discerneret inter mandata quae ad deum et inter ea quae 
ad hominem pertinent.
</p><p>6:4. Et patres, nolite ad iracundiam provocare filios vestros, 
sed educate illos in disciplina et correptione domini. ut lex possit 
servari, qua cautum est. ut filii honorificent parentes, parentibus 
quoque alia lex ab apostolo datur, ut sic inbuant filios, ne mandata 
legis contemnant, quia si in timore domini fuerint enutriti, poterunt 
observare quae praecepta sunt. nam si ad iram provocant filios, nec ipsi
 modum legis custodiunt; cogere enim eos videntur, ut praevaricatores 
inveniantur. in ira enim nemo agnoscit quid sit utile. idcirco 
temperantiam parentum exemplo debent addiscere, ut quae utilia sunt 
sectentur. meminisse enim debent patres, quia et ipsi fuerunt filii et 
noluerunt utique exacerbari a patribus. filii quoque cognoscere debent, 
quod futuri sunt patres, et nolunt inhonorari ab eis. idcirco utrique 
exhibeant invicem quod exquirunt ad invicem.
</p><p>6:5. Servi, oboedite dominis carnalibus cum timore et tremore in simplicitate cordis vestri sicut Christo.
</p><p>1. quoniam omnium sublimior et sola potens est religio nostra et 
quae credentibus caelorum regna pollicetur, ne hac igitur causa superbia
 nasceretur hominibus, omnes debita condicionum vel officiorum 
praesentium iubentur exsolvere, ut magis incitent perfidorum animos ad 
culturam dei, quam vident et iustam et humilem. videntes autem domini 
meliorasse servos et in reddendis obsequiis fideliter profecisse, servi 
quoque dum cernunt mansuetudinem dominorum, omni aviditate concupiscunt 
fidem, cuius tam placidis retinaculis gubernat humana officia.
</p><p>2. nam et qui in condicione est, si habeat famulum, non vult 
contemni ab eo. ideo que nec ipse debet contemnere dominum suum; et 
sicut vult agere se cum dominum suum, ita et ipse agere debet cum servo 
suo et sic poterit placere deo.
</p><p>6:6. Non ad oculum servientes, quasi hominibus placentes; 
facientes voluntatem dei ex animo, 7. cum benignitate servientes domino,
 et non hominibus; 8. scientes quod unusquisque quodcumque fecerit homo,
 hoc consequetur a domino, sive servus sive liber. propter timorem dei 
iusta et fidelia vult hominibus exhiberi servitia. deo enim servit, 
cuius iura in obsequiis domini carnalis custodit, quem sibi pro iustis 
actibus in die iudicii vicem reddere et ceteris omnibus audit testari. 
quae res potest proficere etiam ad salutem dominorum. videntes enim, 
quod difficile est servos per dei gratiam factos fideles ministros, 
poterunt dei gloriam conlaudare.
</p><p>6:9. Et vos, domini, eadem facite ad illos, demittentes moenas, 
scientes quod et vester et ipsorum dominus est in caelis et personarum 
non est acceptio apud deum. non ignorantes utique carnales domini deum 
omnium dominum esse communem, talia exigant servitia, qualia a se exigi 
non ferant aegre. in qua enim quis mensura mensuraverit, remetietur 
illi. dominus enim iustus iudex causas discernit, non personas.
</p><p>6:10. De cetero confortamini in domino et in potentia virtutis 
eius. post omnia monita et hortamenta et disciplinae ordinem traditum 
religiose et dispositionem mysterii manifestam robustos illos vult esse 
in fide fiducia potestatis dei, ut scientes firmam esse spem 
promissionis prompti sint circa obsequia dei, erigentes gubernacula 
contra fluctus excitos inpudentia inimici. tempestatem enim dei servis 
conmovet, sed ipse naufragium facit.
</p><p>6:11. Induimini vos armis dei, ut possitis stare adversum 
[machi]nationes. arma dei fides est stabilis, per quam solam semper 
victus est satanas.
</p><p>6:12. Quoniam non est vobis conluctatio adversus carnem et 
sanguinem, sed adversus principes et potestates huius mundi, tenebrarum 
harum rectores, adversus spiritalia nequitiae in caelestibus. certus 
apostolus, quia exitia, quae a perfidis dei famulis inrogantur, auctore 
diabolo ministrantur, cuius altitudo grandis et hominibus inpossibilis 
est, monet adversus haec dei arma sumenda, cuius solius virtute 
superantur et destruuntur omnia machinamenta eius. ipse est enim cuius 
satellites sunt, quos tenebrarum harum dicit rectores, spiritus 
nequissimi, qui degunt in caelestibus, in firmamento mundi. hi sunt 
erroris duces, tenebrarum rectores, hoc est ignorantiae et perfidiae 
praepositi. rectores enim tenebrarum in perversum intellegendi sunt 
gubernare, quasi incredulitatis magistri.
</p><p>6:13. Ideo accipite universitatem armorum, ut possitis resistere 
malo et in omnibus perfecti 14. stare, succincti lumbos vestros in 
veritate et induti loricam iustitiae 15. et calciati pedes in 
praeparationem evangelii pacis, 16. super his omnibus adsumentes scutum 
fidei, in quo poteritis omnia tela maligni ignita extinguere, 17. et 
galeam salutis et gladium spiritus, qui est verbum dei.
</p><p>1. quoniam contra atrocissimos hostes et omni tergiversatione 
callidos bellum gerimus, idcirco omni cautela et sollicitudine vigilare 
debemus, ut quacumque temptaverint, munitos nos et praeparatos 
inveniant. necesse est enim, ut et deus adiuvet, quos viderit in 
precibus vigilare et de armis eius expectare victoriam. in huiusmodi 
ergo bello sobria mente opus est et pura conscientia, quia non contra 
carnalia nequitiae, sed adversus spiritalia dimicatur.
</p><p>2. contra terrigenos enim hostes corpus sagina roboratur et 
poculis mens incenditur, ut repugnandi sumat audaciam, adversus 
spiritalia enim nequitiae spiritaliter repugnandum est et sobrietatis et
 abstinentiae arma sumenda sunt, ut infusi sancto spiritu inmundos et 
erraticos spiritus devincamus. sic itaque succingemus lumbos nostros in 
veritate, si parati sumus errori resistere.
omnis enim qui operari vult, subcingit se, ut ablato impedimento 
diligentius operetur.
</p><p>6:18. Per omnem orationem et precem orantes in omni tempore in 
spiritu et in ipsum vigilantes in omni perseverantia et obsecratione pro
 omnibus sanctis 19. et pro me, ut detur mihi sermo in adapertione oris 
mei exerte notum facere mysterium, 20. pro quo legatione fungor in 
catena, ut in ipso exerta libertate utar, prout oportet me loqui.
</p><p>1. si recte conversemur, spiritus sanctus manet in nobis, et quod
 postulamus possumus impetrare. hoc est ergo in spiritu semper orare, 
munda conscientia et fide integra precem ad deum dirigere. in carne enim
 orat, qui polluta mente precatur, iterum peccaturus, non de eventu aut 
subreptione, sed de proposito. sed potest non peccari ad mortem, si 
perseveranter oretur, ut animus sedula mente intentus sit semper in dei 
legem, ea meditans die noctu que quae amat deus. tunc et pro sanctis 
possunt orare.
</p><p>2. non est enim indignum, ut pro invicem sollicita sint membra, 
nec temerarium poterit videri, si pro magistro discipuli idonei 
interpellent adiutantes eum, ut postpositis impedimentis libertate 
utatur ad praedicandum, sicut traditum est ab auctore, ne pressus vi 
tribulationum ipsa formidine acumen doctrinae obtundat, amissa 
severitate. duplici igitur genere pro se orandum hortatur, ut et sensus 
eius impleatur spiritu ad eloquendum plene mysterium et facultas illi 
detur audaciae in adserendo. quam utique precem libenter audit deus.
</p><p>3. videt enim legationem suam in apostolo suo despici, unde 
utique indignatus in causa sua non negabit effectum. si enim consuetudo 
et lex est legatis hominum non inferre exitia, qua praesumptione et 
audacia legatis dei non solum exitia, sed et mors inrogatur! quare et 
dicit: pro quo legatione fungor in catena. non enim permittebatur libere
 loqui, sed in subiectione et necessitate verba dei referens vinculis, 
plagis subiciebatur et mortibus. et lapidatus est enim, et ad bestias 
pugnavit Effesi.
</p><p>6:21. Ut autem sciatis et vos ea quae circa me sunt, quid agam, 
plene notum faciet vobis Tychicus, dilectus frater et fidelis minister 
in domino. 22. quem misi ad vos in hoc ipsum, ut cognoscat quae circa 
vos sunt et consoletur corda vestra.
<br />per Tychicum Effesii discunt quid agat apostolus, et idem cognoscit 
quid agerent Effesii. de apostolo, quia divina erant quae agebat, dubium
 non erat; sed hoc sciendum erat de eo, quid ageret in perfidos et 
insidias eorum. de Effesiis vero hoc cognoscendum, si proficerent necne.
 ut ergo oboedirent et libenter audirent verba Tychici, hunc commendat 
et fratrem istum dilectissimum vocans et ministrum dei idoneum.
<br />6:23. Pax fratribus et caritas cum fide a deo patre et domino Iesu Christo.
<br />pacem quae est ianua dilectionis, optat esse cum fratribus et 
caritatem cum fide, ut ingressi per pacem possint manere in caritate, 
quae est ex fide. haec est enim dei patris et filii eius domini nostri 
Iesu Christi.
<br />6:24. Gratia cum omnibus qui diligunt dominum nostrum Iesum Christum in incorruptione.
<br />praescius apostolus multos futuros desperatae fidei sensum habentes 
de domino Iesu Christo, cum his aeternam gratiam dicit mansuram qui 
diligunt Christum recte de illo et cum dei patris voluntate sentientes. 
qui enim degenerem hunc dicunt, data illis gratia auferetur.
</p><h2 align="center"><a name="TOC-AD-FILIPPENSES"></a>AD FILIPPENSES</h2>
<p>Argumentum. Filippensibus verbum fidei apostolus tradidit. somnio 
enim monitus est, sicut continetur in Actis apostolorum, ut accederet ad
 eos et aperiret aures eorum ad recipiendum sermonem dei. multis ergo 
diebus conmoratus apud eos instruxit eos doctrinam domini. et quia post 
discessum eius non sunt translati ad aliud sicut et Galatae, sed 
permanserunt in fide non recipientes pseudoapostolos, per epistolam 
conlaudat eos gaudens in proposito cordis eorum. in horum enim laude 
aliorum vituperatio continetur. Corinthii enim multo tempore audientes 
apostolum recedente eo a diversis pseudoapostolis fuerant eversi. unde 
isti iure laudantur.
</p><p>1:1. Paulus et Timotheus, servi Christi Iesu.
</p><p>1. apostolum se tacet, quia his scribit qui de illo recta 
sentirent. ideo dignitatem suam subprimit, erat enim his manifesta. 
condicionem vero fatetur, quia qui Christum confitetur dominum, hic 
magis liber est et habet salutem. Omnibus sanctis in Christo Iesu. 
sanctis scribit more suo, sed qui in Christo Iesu sancti sunt, id est 
qui deum et hominem Christum fatentur. Fotinus enim Christum deum negat 
et Manichaeus hominem; ideo que inmundi sunt. non ergo his scribit, qui 
mendaciis propriis subprimunt veritatem. Qui sunt Filippis.
</p><p>2. quibus scribat significat. Cum episcopis et diaconibus. hoc 
est cum Paulo et Timotheo, qui utique episcopi erant. simul significavit
 et diaconos, qui ministrabant eis. ad plebem enim scribit; nam si 
episcopis scriberet et diaconibus, ad personas eorum scriberet, et loci 
ipsius episcopo scribendum erat, non duobus vel tribus, sicut et ad 
Titum et |ad| Timotheum.
</p><p>1:2. Gratia vobis et pax a deo patre nostro et domino Iesu 
Christo. manifestum est deum patrem esse, Christum vero Iesum dominum 
nostrum. numquid non videtur plus dominus esse quam pater? sed inter 
homines in mundo; apud deum vero patrem et apud Christum dominum 
concordia est. hic enim {,hoc est in mundo,} ideo plus {est} dominus 
quam pater, quia aut et ipsius patris dominus est aut pater filium non 
suae condicioni generat, sed alienae. deus autem sic genuit, ut in eius 
potestate sint quos genuit, ut nati ingenui servi tamen eius sint. cum 
hos tradit proprio filio, reddit (facit) illos etiam servos filii sui, 
ut sit dominus eorum, sicut dicit: pater, quos dedisti mihi, tui erant, 
et mihi illos dedisti, ut in patre et filio servi sint dei unius.
</p><p>1:3. Ego quidem gratias ago domino super omni memoria vestra, 4. 
semper in omni oratione mea pro omnibus vobis cum gaudio orationem 
faciens 5. super conmunicatione vestra in evangelium. primum quidem 
domino gratias agit, cuius nutu prospera omnia cedunt fidelibus. in omni
 oratione sua memor eorum cum exultatione, quod participes facti sint 
evangelii, sicut dicit Petrus apostolus inter cetera dicens: ut sitis, 
inquit, consortes divinae naturae. A prima die usque nunc. praevidit 
enim apostolus devotionem illorum et fidem ratam ex ipsis principiis et 
gavisus est in eis semper, sciens multis exemplo futuros.
</p><p>1:6. Confidens in hoc ipsum, quod qui inchoavit opus bonum, 
perficiet usque ad diem Christi Iesu, 7. sicut est iustum mihi hoc 
sentire pro omnibus vobis, eo quod habeam vos in corde tam in vinculis 
meis quam in defensione et confirmatione evangelii, quoniam mihi omnes 
participes gaudii estis. securus de bonitate et iustitia dei et de horum
 fide non ambigens confidit, quod dei auxiliis adiuti perseveraturi sint
 in fide usque ad diem domini, in quo remunerandi sunt persistentes in 
fide. nec aliud debuit de his sentire, quos semper inflexibiles in 
devotione dei expertus est, tam directum et infatigabilem cursum eorum 
videns, ut cogitaret dignos hos sibi participes gaudii esse. unius enim 
fidei homines congaudere oportet de spe futurae inmortalitatis et 
gloriae.
</p><p>1:8. Testis est enim mihi deus, quemadmodum desiderem omnes vos 
in visceribus Christi Iesu. deum testatur, ut affectum commendet. qui 
enim multum de aliquo sentit, ut credibile hoc faciat, testificatur. per
 quod et provocat desiderium illorum erga se, ut desiderati desiderent; 
desiderat ergo omnes hos non humana cupiditate, sed in amore Christi, 
non carnis affectu, sed spiritus, ut participes hos habeat et in sensu 
mysterii divinitatis et incarnationis domini Iesu Christi.
</p><p>1:9. Et hoc oro, ut caritas vestra magis magis que abundet in 
agnitione et omni sensu, 10. in hoc ut probetis quae sunt utilia, ut 
sitis sinceri et inoffensi in diem Christi, 11. repleti fructu iustitiae
 per Christum Iesum in gloriam et laudem mihi. deo adiutore ordinem 
disciplinae Christianae vult eos inbuere, ut quia firmati in fide sunt, 
non sint nescii sacramenti credulitatis suae et scientes discernere 
utilia a contrariis iustitiae operibus ornent doctrinam domini, fructum 
facientes inmortalitatis ad abundantiam omnium bonorum, ut gloriosus in 
his appareat magister gentium.
</p><p>1:12. Scire autem vos volo, fratres, quod quae ad me adtinent, ad
 profectum evangelii venerunt, 13. ita ut vincula mea manifesta in 
Christo facta sint in omni praetorio et ceteris omnibus 14. et plures ex
 fratribus in domino confidentes vinculis meis coeperint magis audere 
sine timore verbum dei loqui, 15. alii quidem et propter invidiam et 
contentionem, quidam vero propter bonam voluntatem Christum praedicant, 
16. alii quidem ex caritate scientes quod in defensionem evangelii 
positus sum, 17. alii vero ex contentione Christum adnuntiant non 
simpliciter existimantes, quod pressuram suscitent vinculis meis.
</p><p>1. haec explanatione non indigent; tamen propter sollicitudinem 
nostram, ne qua in dubium veniant, per ordinem apertius prosequemur. 
quoniam superius participes hos gaudii sui pronuntiavit, ideo quod 
profecerit praedicatio eius insinuat quasi caris, ita ut omnibus 
innotuerint passiones eius pro Christo. per hanc humilitatem gloriosum 
se indicat, ut habeant occasionem gaudendi amatores eius, quia cuius 
vincula in Christo manifestantur, dignitas eius crebrescit. in omni 
praetorio et in ceteris omnibus. id est in omni Iudaismo et per 
universas ecclesias gentium. praeest enim Iudaismus, quia ipsi facta 
promissio est, sicut dicit dominus: quia salus ex Iudaeis est.
</p><p>2. ideo que plures ex fratribus exemplum suum secutos ausos dicit
 fuisse loqui verbum dei cum fiducia. constantia enim eius multos 
animavit, ut non timerent evangelizare conperto exemplo apostoli, quod 
deus adest, ut tueatur diligentes se; sed et alios falsos fratres non 
fiducia neque dilectione dei, sed contentione zeli incitatos dei verbum 
praedicare quasi invidos. plures ergo e fratribus sincera quidem, sed 
diversa voluntate Christum adnuntiabant.
</p><p>3. alii enim bona voluntate hoc agebant ad gloriam dei solius, 
alii vero caritate incitati apostoli certi de tuitione dei. sic iterum e
 contra alia duo genera ponit, quae non sincero animo praedicabant; 
quidam invidentes apostolo contentione hoc agebant, alii vero astutia 
simulationis Christum adnuntiabant, ut possent seditiones excitare 
apostolo, quasi auctori huius sectae, qui multos adgregaverat suae 
conspirationi. maior enim invidia crescebat apostolo, quando ex latere 
eius multi videbantur docere.
</p><p>1:18. Quid enim? dum tamen omni modo sive occasione sive veritate
 Christus adnuntietur; et in hoc gaudeo, sed et gaudebo. 19. scio autem 
quod hoc mihi procedet ad salutem per vestram precem et 
subministrationem spiritus Iesu Christi 20. secundum contemplationem et 
spem meam, quia in nullo confundar, sed in omni exerta fiducia, sicut 
semper, et nunc magnificabitur Christus in corpore meo sive per vitam 
sive per mortem. 21. mihi enim vivere Christus est et mori lucrum.
</p><p>1. primum gaudium eius est in fratribus, qui bona voluntate 
Christum adnuntiant; deinde etiam in eo se dicit gaudere, quod fallacia 
hominum adversum eum conpositum erat, ut ad invidiam et pressuram eius 
Christus praedicaretur. hoc enim dicit sibi ad vitam proficere, quod 
illi paraverant ad mortem. hanc enim vitam suam dicit esse, si Christus 
omnibus praedicetur, et se etiam mori paratum, ut hoc possit impleri, 
sciens magnam sibi pro hoc voto et efficacia dari posse mercedem. 
inperita enim malitia adversum se semper machinatur, dum nescit.
</p><p>2. ad calcandam ergo horum malivolentiam, qui tecti fallacia 
insidias vitae eius tendebant, dei praesidiis se muniri testatur, his 
quos utique socios gaudii sui dicit adiuvantibus oratione propter 
communem alacritatem et sancti spiritus subministrationem, qui contra 
voluntatem illorum et vias aperiret praedicanti, dans gratiam et 
fiduciam verbis eius, ut ortas seditiones conpesceret. in nullo ergo 
dicit se confundi in doctrina Christi, quia et spes magna promissionis 
est et quia nihil in ea turpe et inhonestum aut fallax est, sicut apud 
paganos, sed aperta simplicitas. hinc est unde cum omni constantia non 
cedit adversis, ut magnificetur Christus in corpore eius sive occidatur 
sive caesus evadat.
</p><p>3. ex eo enim quae et quanta spes in Christo est, consideratur, 
quando non solum caedi et adfligi pro eo, sed et mori paratus est. vitam
 enim suam sive in praesenti sive in futuro Christum esse dicit, sicut 
et evangelista Iohannes testatur dicens: quod factum est, in ipso vita 
est, et vita erat lux hominum. pro hac vita mortale corpus tradit, ut 
eum recipiat in aeternum, ac per hoc lucrum conputat mori pro Christo.
</p><p>1:22. Si autem (ergo) vivere in carne, hic mihi fructus operis 
est, et quid eligam ignoro. 23. coartor autem ex his duobus, desiderium 
habens dissolvi et cum Christo esse multo enim melius est; 24. remanere 
autem in carne valde necessarium propter vos. 25. et hoc certum habens 
scio, quia manebo et permanebo omnibus vobis in vestrum profectum et 
gaudium fidei, 26. ut gloria vestra abundet in Christo per meum adventum
 iterum ad vos.
</p><p>1. manifestum est quod dicit, quia si in carne positus, non 
otiosum est, quod vivit; habet enim fructum operis sui. quid eligam, 
inquit, nescio. duabus enim ex causis urguetur. habet enim desiderium 
excedere et cum Christo esse multo melius aestimans, ut iam praesens sit
 ad (apud) deum, ut exoptata (exoptatis) et promissa (promissis) 
fruatur. in carne vero ut sit adhuc, necessarium dicit propter 
instructionem credentium.
</p><p>2. et cum dissolvi et cum Christo esse multo magis melius dicat, 
certum tamen hoc scire se protestatur, quia manebit in carne ad 
profectum fidelium, ut gloria eorum abundet in domino, proficiens ad 
laudem apostoli, cum iterum viderint eum. incrementum (crementum) enim 
faciunt scientiae et plenius fundantur in fide. quantum affectum habuit 
circa credentes, ut hoc quod multo melius sibi esse dicit, non eligat, 
sed hoc velit, quod expediat multis, certus etiam domino hoc placere, 
quod pro multorum salute proficiat.
</p><p>3. quis non tertii caeli cupidus sperneret omnem curam 
praesentem? quis non paradisi superioris desiderio omnia haec 
postponeret? quis non verborum archanorum memor humana eloquia evitaret 
(devitaret)? quis non post tanta exitia eligeret requiem? sed quia 
caritatem omnibus anteposuit, hoc secutus est quod proficeret fratribus.
</p><p>1:27. Tantum digne evangelio Christi conversamini. dignam 
conversationem vult eos exhibere disciplinae dominicae, ne paeniteat eum
 voluisse remanere in carne. Ut sive cum venero et videro vos sive 
absens audiam de vobis, quod stetis in uno spiritu unianimes, pariter 
cum fide evangelii certantes 28. et non pavescentes in quoquam ab 
adversariis, quae est illis ostentatio interitus, vobis autem salutis. 
unianimes vult eos esse in fide et devotione contra adversarios, ut 
eadem de illis audiat absens, quae videt {et} praesens, ut in nullo 
paventes minas aut terrores adversariorum custodiant fidem scientes, 
quia eis qui pro Christo tribulantur, ad salutem proficit, illis vero 
qui tribulant, ad perditionem.
</p><p>1:29. Et hoc (ideo) quia a deo donatum vobis est pro Christo, non
 solum ut in eum credatis, sed ut etiam pro illo patiamini, 30. idem 
certamen habentes, quale et vidistis in me et nunc audistis a me. 
quamquam dei gratiam extollat in omnibus, ad laudem tamen eorum 
proficit, quod dicit quia deus illis concessit pati pro Christo; non 
enim concedit vel donat nisi amatoribus Christi. ideo dixit: 'pro 
Christo donatum est vobis', ut a patre deo donatum sit diligentibus 
Christum, ut ad augmentum meritorum suorum patiantur pro Christo et 
sequentes exempla doctoris sui omni confidentia certent ad triumfandos 
infideles.
</p><p>2:1. Si qua ergo exhortatio in Christo, si quod solatium 
caritatis, si qua societas spiritus, si qua sunt viscera et 
miserationes, 2. implete gaudium meum, ut idem sapiatis eandem caritatem
 habentes unianimes, unum sentientes, 3. nihil secundum inritationes 
neque secundum inanem gloriam, sed in humilitate mentis alius alium 
existimantes superiorem sibi, 4. non quae sua {sunt} unusquisque 
contemplantes, sed quae aliorum sunt.
</p><p>1. hoc dicit quia, si est vera exhortatio spei in Christo apud 
nos, qua vos invicem consolamur in solatium caritatis communis, si 
participatio spiritus sancti, per quem iungimur in uno corpore novo, si 
aliqua sunt viscera, id est si in animo vestro sum, sicut et vos in meo,
 si miserationes, hoc est si affectus pietatis in amore est, implete 
gaudium meum.
</p><p>2. haec quae enumerat tunc vera probanda significat, si ista quae
 subter mandat fuerint servata, ut unianimes sint et spiritu humiles non
 se invicem provocantes, sed in caritate gaudentes, ut gaudium plenum 
sit in eis apostoli. sic ergo eos constringit, ut si haec non 
custodierint, nec in ceteris probati videantur, ut quia in aliis nolunt 
se inprobatos videri, ista quoque servent, ut perfecti sint.
</p><p>3. sine dubio enim erant inter eos dissentientes et inquieti et 
qui inani gloriae studerent, contendere et vincere volentes cum animi 
atrocitate, ubi praemium non est, sed parit lites et rumpit caritatem. 
quae enim potest esse plebs, in qua vasa aurea et argentea tantum sint, 
non et lignea et fictilia? sed possunt exercitio boni immutata fieri 
aurea et argentea, quia non naturae vitium est, sed voluntatis.
</p><p>2:5. Hoc enim sentite in vobis, quod et in Christo Iesu, 6. qui 
cum in forma dei esset, non rapinam arbitratus est esse se parem deo. 
Christus semper in forma dei erat, quia imago est invisibilis dei. sed 
apostolus de dei filio, cum incarnatus homo factus est, tractat dicens: 
hoc sentite in vobis, quod et in Christo Iesu, id est deo et homine. qui
 cum in forma dei esset, inter homines utique conversatus gestis et 
operibus apparebat esse deus. forma enim dei nihil differt a deo. ideo 
enim forma et imago dei est appellatus (appellatus est), ut 
intellegeretur non ipse pater esse deus, sed hoc esse quod deus est. hic
 ergo non rapinam arbitratus est esse se parem deo; sciens enim se in 
forma (in forma se) dei esse non furatus est, ut diceret: ego et pater 
unum sumus. et in Iohannis evangelio: propterea, inquit, persequebantur 
Iudaei Iesum, quia non solum solvebat sabbatum, sed et patrem sibi 
proprium dicebat deum, aequalem se faciens deo. iure ergo exaequavit se 
deo; ille enim arbitrat (arbitratur) rapinam, qui se parem facit ei, a 
quo inferior est.
</p><p>2:7. Sed semetipsum exinanivit formam servi accipiens, in similitudinem hominum factus et habitu inventus ut homo.
</p><p>8. humiliavit semetipsum factus obaudiens usque ad mortem, mortem autem crucis.
</p><p>1. Christus igitur sciens in forma se dei esse, aequalem se 
ostendit deo. sed ut humilitatis legem doceret, Iudaeis se 
conprehendentibus {non solum} non repugnavit, sed semetipsum exinanivit,
 hoc est potestatem suam ab opere retraxit, ut humiliatus otiosa virtute
 infirmari videretur. formam servi accipiens, dum tenetur et ligatur et 
verberibus agitur, usque ad crucem factus obaudiens patri, cui se 
aequalem sciebat, non sibi defendit aequalitatem, sed subiecit se.
</p><p>2. hanc patientiam et humilitatem imitari nos docet, ut non solum
 coaequalibus non nos anteponamus, verum etiam inclinemus nos auctoris 
nostri secuti exemplum. formam tamen dei non accepisse dicitur, sed esse
 in dei forma, servi autem formam accepisse, dum quasi peccator 
humiliatur. servi autem ex peccato fiunt, sicut Cam filius Noe, qui 
primus merito servi nomen accepit. non enim mihi sicut quibusdam videtur
 sic formam servi accepisse, dum homo natus est.
</p><p>{3. vide enim quid dicat: hoc sentite in vobis, quod et in 
Christo Iesu, id est deo et homine. ante incarnationem enim aut Christus
 potest dici aut Iesus, quia simul ambo nomina et hominis filium et dei 
filium significant. nam ante nativitatem quid dicit inter cetera? petra 
autem erat Christus, et: non temptemus Christum, sicut quidam 
temptaverunt. ubi ergo aut deum aut hominem vult significare scriptura, 
unum e duobus ponit, aut Iesum aut Christum}.
</p><p>4. dei enim filius homo natus sic in forma dei erat, quia cum 
homo videretur, opera dei faciebat, ut {in} gestis rebus appareret deus 
esse, qui tantum homo esse putabatur. opera enim formam significavit 
(significabant), ut quia opera eius non utique hominis opera sunt, hic 
qui in opera (opere) vel forma dei erat, deus intellegeretur.
</p><p>5. forma enim dei quid est, nisi exemplum quod deus appareat 
(apparet), dum mortuos excitat, surdis reddit auditum, leprosos mundat 
et alia?
quomodo autem homini similis factus dicitur, si homo tantum erat? et qua
 ratione habitu repertus ut homo est, si non esset et deus, nisi quia 
cum antequam se inclinari permitteret, semper in dei virtute visus sit, 
postea infirmatus in habitu hominis repertus est? nam in monte utique 
quasi deus apparuit et in mari pedibus ambulans non solum homo, sed et 
deus visus et intellectus est. denique qui erant in navi, quid dicunt? 
vere filius dei est hic. ista ergo virtute cessante velut homo visus 
est.
</p><p>6. ideo enim dicit 'quasi', ut illud significet, quia et deus 
est. infirmitatis enim causa deum similem dicit factum hominibus. quod 
in subiectis aperit dicens: humiliavit semetipsum factus obaudiens usque
 ad mortem, mortem autem crucis. hinc est unde habitu repertus ut homo 
est. retinens enim virtutem suam, ne appareret in eo, ut homo visus est 
et occisus qui mori nesciit (nescit).
</p><p>2:9. Propter quod et deus illum superexaltavit et donavit illi 
nomen quod est super omne nomen, 10. ut in nomine Iesu omne genu flectat
 caelestium, terrestrium et infernorum 11. et omnis lingua confiteatur, 
quia dominus Iesus in gloria est dei patris.
</p><p>1. quid et quantum humilitas mereatur ostendit, ut magis hanc 
adpeteremus calcata iactantia. unde dicit Solomon: superbis deus 
resistit, humilibus vero dat gratiam. quare et dominus: qui se, inquit, 
exaltaverit, humiliabitur, et qui se humiliaverit, exaltabitur. haec est
 ergo humilitas, si sibi quis nec quod deberi novit defendat. denique 
Farisaeus ille vera de se dicens exaltasse se dictus est ac per hoc 
humiliatus est. Christus autem plus fecit, quia (qui) cum deus sit, caro
 factus hominibus se inclinavit.
</p><p>2. nunc videamus quomodo donatum est Christo nomen, quod est 
super omne nomen, quasi eguerit filius dei aut inperfectus fuerit; qui 
enim eget, inperfectus est. si enim in forma dei erat, par et aequalis 
deo, quomodo donatum est illi? ei enim donatum dicit, qui se humiliavit 
et quasi homo apparuit, exinaniens se factus obaudiens usque ad mortem. 
si ergo perfectus natus est, quomodo eguit? perfectum dei filium natum 
de deo patre qui negat, Arrianus est; nam ante passionem aequalem se deo
 patri ostendit, sicut {et} supra memoravi. unde constat hunc natum esse
 perfectum; in nativitate enim sua omnia consecutus videtur. in 
plenitudine enim divinitatis est natus ad omnia agenda quae gessit, ut 
prius donum accepisset quam gereret, ad quae agenda natus est.
</p><p>3. videtur donum ergo (ergo donum) patris, hoc est esse filium, 
ut (et) nomen eius super omne nomen sit, hoc est esse deum. nomen enim 
dei {sed} per naturam, non per solam appellationem, super omne nomen 
est. hinc est ut in nomine Iesu omne genu flectat caelestium, 
terrestrium et infernorum, sicut ad Romanos significat inter cetera 
dicens: et ex quibus Christus secundum carnem, qui est super omnia deus 
benedictus in saecula. quae sint autem haec omnia, in epistola ista 
aperit dicens: caelestia et terrestria et inferna. alia enim nulla sunt.
</p><p>4. quibusdam tamen videtur homini donatum esse nomen, quod est 
super omne nomen, quod nullo genere, nulla ratione convenit. si enim 
Christus dei filius idem ipse et homo est, non poterat deus homo factus,
 sed manens deus his egere quae habebat.
aut si secundum quod homo erat his egebat quae dei sunt, ipse sibi dei 
filius deus dedisset, quae deerant ei iuxta quod homo erat. {quod quidem
 ad insipientiam dicitur}. et quare pater dicatur dedisse, cum ipse qui 
homo factus erat nihil dehaberet?
</p><p>{5. aut non poterat filii divinitas corpori suo et animae 
praestare quae deerant? sed forte quia a deo patre sunt omnia, ideo ipse
 dicitur dedisse. si ergo a patre omnia, quare non dicatur cuncta filio 
suo per generationem dedisse? et quamvis aequalem sibi genuerit filium, 
ordo tamen exigit, ut in nomine patris agantur omnia. hoc pater 
concessit filio, ut post crucem omnia in nomine filii salventur. denique
 dicit dominus de discipulis ad patrem: pater, quos dedisti mihi 
custodivi, tui enim erant, et mihi eos dedisti. et ad discipulos ait: 
usque modo nihil petistis in nomine meo; petite et accipietis. hoc ergo 
natus accepit, ut post crucem manifestaretur, quid a patre dum 
generaretur acceperit. nomen enim tunc accepit, cum a creatura coepit 
sciri. cognoscitur enim quid propter haec quae gessit, antequam gereret,
 acceperit. denique ante crucem dixit: omnia mihi tradita sunt a patre 
meo. quomodo ergo hoc ad corpus potest referri, ut dei nomen corpori sit
 donatum, cum constet Christum hominem esse et deum, quia nec dignum 
est, ut deus inmutetur in carnem neque caro hoc possit effici quod est 
deus ?}
</p><p>6. sed forte ut adoptione deus esset, et hic color est. incipiet 
enim ex parte deus verus esse Christus et ex parte adoptivus aut duo 
dii. sed aliud scriptura significat. illi enim donatum significat, qui 
se exinanivit, qui formam servi accepit, qui in similitudinem hominis 
factus est, qui patri obaudivit (oboedivit). si homo deo patri obaudivit
 (oboedivit), quid magnum est, quod dixit apostolus? sed hoc magnum 
dicit, quia cum aequalis esset, oboedivit. et quid laudis {est}, si in 
similitudinem hominis factus est homo, ut homini similis homo factus 
dicatur? sed nec potest fieri; nemo enim in similitudinem fit alicuius 
nisi alius sit, antequam fiat in similitudinem cuius vult. per causam 
enim similis factus est, non per substantiam.
</p><p>7. et quis est, qui se exinanivit? homo. ergo habebat. et quomodo
 accepit? sed quid poterat se exinanire homo res infirma? et in forma 
dei numquid homo erat? sed forte homo in forma dei filius erat. age, 
filius dei in cuius forma erat? et si iam homo in forma dei, hoc est 
filius dei erat, iam ante passionem perfectus erat. non ergo post 
passionem aliquid accepit.
sed videamus, de eo quid (quid de eo) scriptum sit: propter quod 
superexaltavit eum, inquit, et donavit ei nomen, quod est super omne 
nomen, ut in nomine Iesu omne genu flectat caelestium, terrestrium et 
infernorum et confiteatur omnis lingua, quia dominus Iesus in gloria 
{est} dei patris.
</p><p>8. consideremus nunc dicta et sic advertemus (advertamus) vim 
elocutionis. certe nomen, quod super omne nomen est, dei nomen est. sed 
si per naturam non constat hoc nomen, non est super omne nomen. 
appellativum enim nomen in solo vocabulo est, non in nobilitate naturae;
 et adoptivo deo non flectit genu creatura, sed vero, non concreaturae. 
et quomodo fieri potest, ut homo sit in gloriam (gloria) dei patris? 
etiamsi adoptivus deus sit homo, in gloria dei patris non potest esse. 
nam ei hoc competit, qui natus est de deo.
</p><p>9. in gloriam (gloria) {enim} dei patris esse nihil differre a 
deo est, ut una gloria sit patris et filii per communem substantiam et 
virtutem; est enim haec unitas naturae. {quid, rogo, contrarium est, si 
filius donum a patre accepisse dicatur, cum omnia filii a patre sint, a 
quo et cuncta esse creduntur? substantiam autem dei idcirco naturam 
dicimus, quia natus de illa Christus est}.
</p><p>2:12. Itaque, dilectissimi mihi, sicut semper oboedistis, non 
praesentia mei tantummodo, sed multo magis nunc in absentia, cum timore 
et tremore vestram ipsorum salutem operamini. 13. deus est enim, qui 
operatur in vobis et velle et operari pro bona voluntate. deum bonos 
conatus adiuvare testatur. omnem enim gratiam semper reportat ad deum, 
ut nostrum sit velle, perficere vero dei. nam quis vinceret principes et
 (ac) potestates, rectores tenebrarum harum, spiritalia nequitiae in 
caelestibus, nisi solus deus, quos causa invidiae inimicos habemus? 
indignantur enim dici nos filios dei. non ergo novum est quod hortatur, 
sed ut more solito subditi sint evangelio, curam propriae conversationis
 habentes. bona enim conversatio salutem operatur.
</p><p>2:14. Omnia facite sine murmurationibus et hesitationibus, 15. ut
 sitis inreprehensibiles et simplices sicut filii dei, inmaculati in 
medio nationis pravae et perversae, inter quos lucetis sicut luminaria 
in mundo, 16. verbum vitae continentes in gloriam mihi in diem Christi, 
quia non in vacuum cucurri nec in inritum laboravi. 17. sed etsi libor 
super sacrificium et ministerium fidei vestrae, gaudeo et gratulor 
omnibus vobis. 18. idipsum autem et vos gaudete et congratulamini mihi.
</p><p>1. ut fidei et operum suorum fructus possint habere, conmonet ut 
omnia, quae ad disciplinam pertinent Christianam, sine hesitationibus 
faciant et murmurationibus - quia si neglegenter et indevote aliquid 
agitur, ad effectum non pervenit, quia in reprehensione (reprehensionem)
 cadit -, sed ut omni simplicitate operentur quasi filii dei inmaculati,
 ut memores professionis suae tales se praebeant actibus, ut professioni
 suae respondeant, ut inter diffidentes tam clari appareant vita, 
conversatione, moribus, quemadmodum sol et luna inter stellas splendore 
sublimes sunt - sicut {enim} stellae apparente sole obscurantur, ita et 
iniusti et infidi praesentibus fidelibus aut iustis turpes et deformati 
videntur -, ut gloria sit apostoli in adventu filii dei, cuius plantatio
 tales edidit fructus.
</p><p>2. labor enim et efficacia eius tunc probabitur non esse inanis. 
ideo que: etsi immolor, ait, super sacrificium et ministerium fidei 
vestrae, gaudeo. si enim obpressus fuerit a perfidis, cur eos 
congregaverit (adgregaverit) suae conspirationi, gratulandum sibi 
significat; scit enim effectum habere mortem suam. magna enim maestitia 
est, si patiatur quis pro eis, in quibus nihil proficit. quamobrem 
gaudere se in illis et eos congratulari sibi debere testatur, ut invicem
 participes sint gaudii communis et plebs et magister idoneus.
</p><p>2:19. Spero autem in domino Iesu Christo Timotheum in brevi 
mittere me ad vos, ut et ego bono animo sim, certior de vobis factus. 
20. neminem enim habeo tam unianimum, qui sinceram circa vos 
sollicitudinem gerat; 21. nam omnes quae sua sunt quaerunt, non quae 
Christi Iesu. 22. probationem autem eius nostis, quod ut filius cum 
patre me cum servivit in evangelio. 23. hunc ergo spero me missurum 
confestim, ut videro quae sunt circa me. 24. confido autem in domino, 
quod et ipse cito veniam.
<br />absoluta sunt haec nec interpretatione egent; post epistolam enim 
istam Timotheum se missurum significat, per quem ad fidem agnoscat, quae
 circa hos agantur; erat enim apostolo unianimis (unianimus). quare et 
circa eos sollicitior signatur, non sicut quidam qui, dum semetipsos 
commendare volebant, neglegentes erant de disciplina et conversatione 
fratrum; non enim devoto animo praedicabant, sed propter propria lucra. 
et quia Timotheus vir erat egregius, dicit quia probatum hunc habebant, 
quia erat cum eo ut filius carissimus deserviens evangelio Christi. ideo
 filium hunc (hunc filium) dicit, quia ab ipso fuerat ordinatus. hunc se
 praemittere se quoque {in} brevi iturum ad eos.
<br />2:25. Necessarium vero arbitratus sum Epafroditum fratrem et 
conmilitonem meum, vestrum autem apostolum et administrum operis mei, 
mittere ad vos, 26. quoniam quidem desiderabat vos omnes et inpatienter 
sollicitus erat, eo quod audieratis illum infirmatum fuisse.  27. etenim
 infirmatus est prope mortem. sed deus misertus est illius |non solum 
autem eius|, sed et mei, ne tristitiam super tristitiam haberem.
</p><p>1. omnia haec manifesta sunt; Epafroditum enim significat 
missurum se cum ista epistola ad eos. invicem enim desiderio sui maesti 
erant infirmitatis eius causa et populus et Epafroditus, ut viso eo 
recrearentur de recuperata valitudine (salute) eius et ille careret 
sollicitudinem (sollicitudine) quam videndi eos gerebat. erat enim eorum
 apostolus ab apostolo factus, dum illum ad exhortationem eorum mittebat
 ad eos; et quia vir erat bonus, desiderabatur a plebe. quid ergo est, 
ut praesente apostolo, quo mortuos suscitabat, hic Epafroditus 
infirmaretur usque ad mortem?
</p><p>2. numquid non oravit pro illo apostolus et non impetravit, ut 
citius sanaretur? sed signa infidelium causa fiunt. nam huic non ad 
detrimentum contigit aegritudo, sed ad augmentum. probationes enim 
diversae sunt credentium. alius enim per aegritudinem, alius amissione 
carorum, alius per damnum pecuniae, alius per tribulationes probatur, si
 in necessitate stabilis inveniatur, auxilium a diversa parte non 
quaerens, ut augmentum faciat meritorum.
</p><p>3. non ergo contempta est postulatio apostoli, sed melius 
provisum ei, pro quo petebat. quid autem illud est, ut cum de excessu 
fratrum in alia epistola non contristari debere admoneat, in hac autem 
contristandum se, si exisset Epafroditus e corpore significat?
</p><p>4. tristitiam se, si exisset, habiturum dixerat super tristitiam,
 quam habebat de infirmitate eius; erat enim necessarius ecclesiis. nam 
ad Tesalonicenses: videte, ait, ne contristemini de dormientibus, sicut 
et ceteri qui non habent spem. se autem sic tristem futurum dixerat de 
excessu Epafroditi, quia solatium eius et auxilium requirebat, non tamen
 ut quasi perditum lugeret.
</p><p>2:28. Sollicitus itaque misi eum, ut cum illum videritis, iterum gaudeatis et ego meliori animo sim.
<br />affectionem habuisse Epafroditum et plebem Filippensium significat, 
quem videntes iterum in laetitiam se excitarent et apostoli animus 
laetaretur, quia meliori animo fit, qui ad caros suos mittit revisendos.
</p><p>2:29. Excipite ergo illum in domino cum omni gaudio et huiusmodi 
in honore habete, 30. quia propter opus Christi usque ad mortem accessit
 in interitum tradens animam suam, ut subpleret id quod vobis deerat 
circa meum officium.
<br />quamquam individua esset caritas Epafroditi et plebis, tamen etiam 
ab apostolo commendatur, ut |plus| amplius cariorem illum faciat, maxime
 propter hos, qui forte tam cari non essent circa eius affectum; in omni
 enim plebe diversitas est. hinc est unde et proelium eius memorat, quod
 non dubitavit propter opus evangelii |et| mori, hoc est non est 
deterritus minis et pressuris infidelium, sed perstitit in exhortatione 
fidelium, ut impleret quod deerat plebi in traditionem (traditione) 
iuxta dispensationem apostoli.
qui ergo a morte non retrahit animam suam in interitum, hanc tradit 
iuxta vitam praesentem, sicut {et} dominus ait: qui enim voluerit animam
 suam salvam facere, perdet eam. perditio haec interitus est, quia 
secundum mundum qui animam suam tradit pro Christo, amittit eam, in 
futurum tamen conservabit eam.
</p><p>3:1. Reliquum, fratres mei, gaudete in domino. eadem scribere 
vobis mihi quidem non est pigrum, vobis autem necessarium. ostendit 
sollicitudinem suam, quam gerit circa profectum illorum, quia inpiger 
est ad scribendum eis quae necessaria sunt utilitati (utilitatibus) 
illorum.
</p><p>3:2. Videte canes, videte malos operarios, videte concisionem. 
hos designat, qui invidentes gentibus pravitate conloquiorum suorum 
everterant Galatas suadentes eis, ut circumciderentur. quos omni genere 
vitandos et spernendos docet quasi canes, qui primum oblatrant, dehinc 
morsu saevo male operantur in carnem.
</p><p>3:3. Nos enim sumus circumcisio, qui spiritu deo servimus et 
gloriamur in Christo Iesu et non in carne fiduciam habemus, 4. quamquam 
ego habeam fiduciam et in carne. manifestum est quia credentes ipsi 
circumcidunt cor suum, ut amputata erroris nebula adspiciant et 
agnoscant dominum creaturae. hoc est spiritu deo servire et gloriari in 
domino Iesu Christo, qui legem spiritus dedit, ut carnis gloria 
inaniretur (exinaniretur). apostolus tamen etiam hanc fiduciam habebat, 
ut si vellet gloriaretur de carnis circumcisione, sed sciens vacuam esse
 hanc gloriam repudiavit eam. Si quis videtur confidere in carne, ego 
magis 3, 5. circumcisione octavi diei, ex genere Istrahel tribu 
Beniamin, Hebraeus ex Hebraeis, secundum legem Farisaeus, 6. secundum 
aemulationem persequens ecclesiam, secundum iustitiam, quae in lege est,
 conversatus sine quaerella. 7. quae mihi lucra fuerunt, haec arbitratus
 sum propter Christum damna.
</p><p>1. quantum ad legis culturam pertinet {et} ad iustitiam eius 
servandam et ad studium heresis farisaeorum et iuxta zelum traditionis 
paternae (paternae traditionis) in persequendo ecclesiam, hic parem non 
habuit; in ceteris enim erant consortes eius qui similiter essent natura
 Iudaei. sed quae lucra videbantur iuxta humanum sensum, comparatione 
Christi inventa sunt damna.
</p><p>2. quare damna, nisi quia iam tempus non erat, ut servaretur lex?
 inania enim erant haec omnia et impedimenta, ne accederetur ad gratiam,
 et quia sunt haec carnalia, nostra vero spiritalia. ideo autem de tribu
 se dicit Beniamin, ut genus suum extolleret propter illos (super hos), 
qui de |concubinis| {patriarchis concubinarum Iacob filiis ducunt 
originem, aut propter illos, qui} erant |nati patriarchis| {proselyti. 
unde dicit: ego magis circumcisione octavi diei ex genere Istrahel, ut 
ostenderet primum se esse inter Iudaeos, sed hoc se contemnere propter 
spem promissam a Christo}.
</p><p>3. Hebraei tamen propter Abraham dicti sunt. inmutata est enim 
littera propter sonum, ut non vocarentur Abraei, sed Ebraei, ut apud 
veteres, cum diceretur 'medidie' et esset absurdum, inmutata est 
littera, ut diceretur 'meridie'. si enim origo ex Abraham est, ex ipso 
trahi debet et nomen, non ex Heber, qui sexta generatione est ante 
(super) Abraham. si enim in Abraham reformari coepit genus hominum et 
ipse est pater fidei, ex ipso et nomen et lingua Hebraea. prima enim 
lingua, quae erat sine nomine, cum huic redditur, ex eo |et| accepit 
nomen. nam nulla causa est, ut ex Heber trahat nomen; Abraham tamen 
Chaldaeus fuit, non tamen Chaldaei linguam habent Hebraeam.
</p><p>3:8. Verum quidem et omnia arbitror damna esse propter eminentiam
 [scientiae] Christi Iesu domini mei, propter quem omnia damna duxi et 
arbitror stercora, ut Christum lucrifaciam 9. et inveniar in illo non 
habens meam iustitiam, quae ex lege est, sed illam quae per fidem 
Christi, quae ex deo est iustitiam super fidem 10. ad cognoscendum eum 
et virtutem resurrectionis eius et communicationem passionum eius, 
conformans me morti ipsius, 11. si quo modo occurram ad resurrectionem 
quae est ex mortuis.
</p><p>1. cum superius de genere Abrahae et de lege et de iustitiis eius
 et meritis observantium loqueretur, haec omnia detrimentum deputans ad 
conparationem promissionum salvatoris nunc addit non solum haec, sed et 
omnia damnum esse propter eminentiam, inquit, scientiae Christi Iesu 
domini mei. post legem et iustitias eius, quae erunt haec omnia, nisi ut
 ipsi vitae corporis animae que anteponatur agnitio Christi? si enim, 
sicut dicit ad Colosenses, in Christo sunt omnes thensauri sapientiae et
 scientiae absconditi, cuncta quaeque (quaecumque) sunt, nullius momenti
 ducenda sunt, ut ad excellentiam sapientiae et scientiae huius 
pervenire contingat.
</p><p>2. sufficit ergo, immo exuberat iustitia quae ex fide est, non ex
 lege, ad salutem, quae ex cognitione Christi gratia dei indulta est. 
cognitio enim mysterii incarnationis et passionis et resurrectionis eius
 perfectio vitae et thensaurus sapientiae. ubi enim sapientia, est et 
vita, quia vita non est ubi stultitia est. denique Solomon: stultus, 
ait, per risum (in risu) agit mala. qui enim intellegit sui causa 
Christum hominem factum et passum et victa morte resurrexisse, 
contemptis et spretis omnibus hunc sequitur, cuius praesidio videt se a 
morte liberatum, quaerens causas ad promerendum eum, ut vel in aliquo 
vicem illi (illi vicem) possit reddere, ut adhuc maiora consequi 
mereatur in resurrectione promissa.
</p><p>3:12. Non quod iam perceperim (acceperim) aut iam iustificatus 
sim aut iam perfectus sim; sequor autem si conprehendam, in quo et 
conprehensus sum a Christo.
</p><p>1. quoniam in tota epistola gaudere se in eis testatur et laudat 
oboedientiam illorum (eorum) et fidem, ne forte quasi homines 
inflatione, quasi (eo quod) iam digni essent, extollerentur, nunc per 
suam personam adhuc deesse ad iustificationem implendam aperta voce 
declarat, ut contendant addere in operibus bonis. si enim hic qui tanta 
praeditus dignitate est, adhuc deesse sibi ad perfectionem confitetur, 
quanto magis hi intellegerent elaborandum sibi esse, ut iustificationis 
(iustificationum) merita adipiscerentur.
</p><p>2. ideo subiecit: sequor autem, inquit, ut comprehendam, in quo 
et comprehensus sum a Christo. dum enim errore aestu mentis fluctuaret 
de via domini diffidens, misericordia dei quasi fugientem gratiam 
Christi comprehendit eum in via, euntem ad conturbandam et |ad| 
adfligendam ecclesiam, ad hoc ut dono dei addisceret gratiam quam 
refutabat et sciret pro hac etiam mori lucrum esse ideo que non se posse
 obesse credentibus, sed sibi, si non crederet, qui rem salutarem per 
ignorantiam insequebatur.
</p><p>3. ad hoc ergo conprehensus est, id est a praescientia dei 
requisitus inventus est et didicit mysterium Christi, ut in omni vita 
sua augmentum faciens meritorum comprehendat destinatum praemium, 
promeritus eum, quem didicit sui causa occisum.
</p><p>3:13. Fratres, ego me non arbitror comprehendisse adhuc. unum 
autem, quae quidem retro sunt obliviscens, ad ea autem quae ante me sunt
 extendens me, 14. secundum destinatum sequor ad palmam supernae dei 
vocationis. hoc est quod supra dixit, quia ideo laborare se significat, 
ut quotidie in melius proficiat, semper extendens se ad potiora, illa 
quae retroacta sunt obliviscens meliora sectetur, non quia mala sunt, 
sed quia parva sunt ad meritum conlocandum, in melius autem 
proficiendum, ut ad destinatum caeleste praemium occurratur. causa enim 
tam admirabilis et invisibilis praemii non leviter utique certandum esse
 pronuntiat.
</p><p>3:15. Quotquot ergo perfecti sumus, hoc sentiamus. superius 
perfectos esse negat, sed iuxta promissum, ut adhuc addatur ad meritum; 
ad comparationem autem ceterorum, qui res divinas neglegentius curant, 
perfecti dicendi sunt, qui adhibita sollertia perfectionis ambulant 
iter. hoc ergo sentiendum est, ut in melius proficiatur. Etsi quid 
aliter sentietis, id quoque deus vobis revelabit. {hoc dicit, ut} si 
quid amplius ad culturam melioratae conversationis excogitaverint, dei 
existiment donum esse {,ne per hoc inflarentur}.
</p><p>3:16. Verumtamen ad quod pervenimus, ut idem sapiamus et in eo 
ambulemus. ne qua hinc oreretur (oriretur) praesumptio et putaretur quod
 a deo non erat, a deo revelatum, ideo subdidit (subiecit) dicens: ad 
quod pervenimus, ut idem sapiamus, hoc est non extra regulam disciplinae
 sapere {in conversatione fidei}, sed hoc sapere, quod commune sit et 
modestum in evangelii (evangelica) veritate.
</p><p>3:17. Imitatores mei estote, fratres, et considerate eos, qui sic
 ambulant, sicut habetis formam nostram. vult illos esse sollicitos, ne 
pravorum hominum subtilitate capiantur, et notare unumquemque qualiter 
et conversetur et doceat, ut his iungantur, in quibus sensum magistri 
sui cognoverint (agnoverint).
</p><p>3:18. Multi enim ambulant, quos saepe dicebam vobis, nunc vero et
 flens dico, inimicos crucis Christi; 19. quorum finis est interitus, 
quorum deus venter est et gloria in pudendis illorum, qui terrena 
sapiunt. hi quos significat ex numero eorum sunt, qui Galatas 
everterant. cum dolo enim ambulantes ecclesias destruebant 
(subvertebant) sub nomine Christi Iudaismum colendum praedicantes, quasi
 ibi Christus promissus sit. quos cum dolore et lacrimis memorat, quia 
saluti credentium obsistebant de cibis edendis et non edendis 
quaestiones moventes, quasi salus in esca sit aut venter deus, quem 
iuxta legem mundis escis delectari putabant, gloriantes in pudendis 
circumcisis. hoc est terrena sapere; qui autem spiritalia sapit, in 
fide, in spe, in caritate gloriatur. ad locum autem hunc non pertinet, 
ut quaestus causa aut gulae dixerit: quorum venter deus.
</p><p>3:20. Nostra autem conversatio in caelis est; unde et salvatorem 
expectamus dominum nostrum Iesum Christum, 21. qui transfigurabit corpus
 humilitationis nostrae conforme corpori gloriae suae secundum 
operationem suam, qua possit etiam sibi subicere (subicere sibi) omnia. 
spiritalia curantes in caelis agere dicuntur, cum ipsi adhuc sint in 
terris, quomodo mali principes et potestates, cum sint adhuc ipsi in 
firmamento, conversatione tamen in terris sunt. Christianorum ergo actus
 in caelis sunt, ubi et spes salutis eorum est, qui est Christus, quem 
omnis fidus expectat ad transfigurationem corporis carnis, ut quod ex 
humo est indutum spiritali veste conformem (conforme) efficiat adventu 
maiestatis suae corpori gloriae suae, iuxta operationem suam, hoc (id) 
est secundum virtutem suam, qua possit subicere sibi omnia, hoc est, 
quia per resurrectionem mortuorum et inmutationem in gloriam (gloria) 
apparebit virtus domini manifestata, conprimens omnes principes et 
potestates, ut manifestetur deus et dominus esse omnium.
</p><p>4:1. Itaque, fratres mei carissimi et desiderantissimi, gaudium 
et corona mea, sic state in domino {,dilectissimi}. conmonet, ut in 
eadem fide perseverent; gaudium enim eius constantia illorum {est} ad 
praesens et in futurum corona. discipulis enim in agone victoribus 
dignus erit corona magister.
</p><p>4:2. Aevodiam rogo et Sinticen obsecro idem sapere in domino.
</p><p>3. et te rogo, germane compar, adiuva illas quae laboraverunt me 
cum in evangelio cum Clemente et ceteris, qui sunt mihi participes 
operum, quorum nomina sunt in libro vitae. Aevodiam et Sinticen ad 
prudentiam amplificandam hortatur adiuvantibus quos memorat, ut sicut in
 operibus evangelii profecerant, proficerent et in scientia et sapientia
 dei, quos omnes merito fidei in libro vitae haberi pronuntiat.
</p><p>4:4. Gaudete in domino semper, iterum dico: gaudete. laetus 
apostolus in operibus et fide eorum ad cumulandam alacritatem suam 
exoptat illos in hoc studio proficientes in domino semper gaudere. hoc 
est enim quod iterat, ut se vera affectione gaudere in illis ostendat.
</p><p>4:5. Modestia vestra innotescat omnibus hominibus. dominus prope 
est. 6. in nullo solliciti sitis, sed per omnia oratione et prece cum 
gratiarum actione postulationes vestrae innotescant apud deum. 7. et pax
 dei, quae superat omnem mentem, custodiat corda vestra in Christo Iesu.
</p><p>1. nunc exemplo eorum alios vult lucrari. cum enim modestia eorum
 manifestata fuerit, id est rationabilis conversatio, lucebunt opera 
eorum et de non erunt, qui imitentur bonum illorum, ut non solum 
propriorum gestorum, sed et aliorum meritum consequantur, ut sicut 
dictum est labores fructuum suorum edant. quando enim fructus operum 
ipsorum alios adquirit ad opus bonum, labores eorum, qui adquisiti sunt,
 proficient |in| eis, quorum exemplo bona opera imitari coeperunt.
</p><p>2. dominus, ait, prope est. in nullo solliciti sitis. hoc est 
praeparatos esse debere et vigilare in oratione et prece deo gratias 
agentes seposita omni mundi sollicitudine illud sperare et ante oculos 
habere, quod dominus repromisit, unde et gratias ei agendas docet. 
domino {enim} inminente sollicitudo saeculi cessat. ut quid enim 
sollicitus sit de re cito peritura?
</p><p>3. ac per hoc: postulationes vestrae notae, inquit, fiant apud 
deum. quae notitia adsiduitate fit et vigilantia orationis. tunc demum 
munitionibus pacis suae, quae omnem superat mentem, ait, custodiat corda
 vestra in Christo Iesu. hoc ideo dixit, quia cum deo qui habet pacem, 
non timet omnem mentem adversam. tutus est enim pace dei omnis diligens 
deum in Christo Iesu. quis enim non metuat eum, quem scit dei esse 
amicum?
</p><p>4:8. Reliquum, fratres, quaecumque sunt vera, quaecumque 
magnifica, quaecumque iusta, quaecumque amabilia, quaecumque laudabilia,
 si qua virtus, si qua laus disciplinae: haec cogitate. 9. quae et 
didicistis et accepistis et audistis et vidistis in me, haec agite, et 
deus pacis erit vobis cum. in conclusione quae reliqua erant ad 
imitationem perfectionis exponit, ut ea quae non solum in vituperationem
 non cadunt, verum etiam laude digna sunt, haec (et) cogitantes et 
agentes secuti formam apostoli deum pacis habeant se cum. deus noster 
vere deus pacis est, qui non rogatus quasi potens, non timidus quasi 
infirmus ad pacem hortatur, in tantum ut et peccata in se commissa 
concedat, cum possit utique terrore manifestatae potentiae et 
ineffabilis magnitudinis suae etiam invitos non ad pacem cogere, sed ad 
subiectionem. sed huiusmodi mundi pax (pax mundi) est, non dei, cuius 
ipsa natura pax est.
</p><p>4:10. Gavisus sum autem in domino magnifice, quod tandem 
aliquando refloruistis ad hoc, ut pro me sentiatis, in quo et 
sentiebatis; occupati enim eratis. nunc alacritatem suam propensiorem 
factam ostendit, quia in quo neglegentiores facti fuerant, adhibita 
sollertia opus pristinum iterarunt memores facti apostoli sui, ut 
fructus suos ad eum mitterent condendos in horreum caeleste (horreo 
caelesti), ubi neque tinea neque erugo exterminat.
</p><p>4:11. Non {quasi} propter indigentiam (penuriam) dico; ego enim 
cognovi in quibus sim sufficiens esse. 12. scio et abundare et humiliari
 - in omni et in omnibus imbutus sum - et saturari et esurire et 
abundare et penuriam pati. 13. omnia possum in eo qui me confortat. non 
se sui causa in hoc eorum opere gaudere, sed in profectu {eorum} 
ipsorum, se autem omnia contentum deo adiuvante testatur, ut neque de 
penuria contristaretur neque de abundantia exultaret, sciens quia et 
abundantia frequenter extollit et tolerata penuria divitias caelestes 
adquirit. horum tamen opera in se benigna declarat; multorum enim 
necessitatibus profuit.
</p><p>4:15. Scitis autem et vos, Filippenses, quia in principio 
evangelii, cum profectus sum a Macedonia, nulla mihi ecclesia 
communicaverit in ratione dandi et accipiendi nisi vos soli, 16. quia et
 in Thessalonica semel et iterum usibus meis misistis, 17. non quia 
munus quaeram, sed requiro fructum crescentem in rationem vestram. haec 
idcirco commemorat, ut audiendo (audientes) in memoria et laude esse 
opera sua, non dubitent {illa} accepto ferri apud dominum (deum), |huic 
rei| studium fidei adhibentes (sed magis fidei studium adhibeant).
</p><p>4:18. Percepi enim (autem) omnia et abundo; repletus sum acceptis
 ab Epafrodito, quae a vobis missa sunt, odorem bonae suavitatis, 
hostiam acceptabilem, placentem deo. non otiose conmonet debere fieri et
 hortatur, quod factum profitetur, nisi quia aut neglegentius aut minus 
copiose, sicut solitum erat ab eis fieri, factum videbatur, ut 
reminiscentes priorum operum scirent se minus fecisse quam coeperant. 
licet enim non inprobet factum, sed significat devotiores illos ante in 
opere hoc fuisse, tamen gratum esse et accepto ferre deo quasi 
sacrificium placitum. denique dominus ait: facite elemosynam, et ecce 
vobis omnia munda (munda vobis omnia). quam gratum ergo opus est, ut 
omnem maculam hominis et sordes emundet!
</p><p>4:19. Deus vero meus impleat omne desiderium vestrum secundum 
divitias suas in gloria in Christo Iesu. ideo discrevit dicens: deus 
meus, ut secundum ea quae praestabat meritis eius auxilia, adesset et 
desideriis eorum in copia magnitudinis bonitatis suae in gloria Christi 
Iesu. gloria est enim Christi Iesu, cum dei nutu Christianorum inplentur
 desideria secundum evangelicam disciplinam.
</p><p>4:20. Deo autem et patri nostro gloria in saecula saeculorum. 
{amen}. hic non discrevit, sed generaliter ait: deo et patri nostro 
gloria. deus est propter timorem, pater autem honoris causa et quia ab 
ipso est omnis origo. ipse enim dixit in Malachihel profeta: si deus ego
 sum, ubi est timor meus? et si pater ego sum, ubi est honor meus?
</p><p>4:21. Salutate omnem sanctum in Christo Iesu. hunc salutat in 
Christo Iesu, qui se sanctificat, ut Christo dignus habeatur qui dixit: 
sancti estote, quoniam et ego sanctus sum, dominus deus vester.
</p><p>4:22. Salutant vos qui me cum sunt fratres. salutatio fratrum 
solatium invicem praestat, quasi imagines enim exhibet divulsorum.
Salutant vos omnes sancti, maxime qui de domo Caesaris sunt. hos 
significat propensiorem affectum habere circa eos, qui de domo Caesaris 
sunt. istos et potiores supra memoratis ostendit fratribus, quia hos 
sanctos appellat.
</p><p>4:23. Gratia domini nostri Iesu Christi cum spiritu vestro. 
quoniam de salvatoris persona quaestiones oriuntur, hic, ut soliditatem 
in eo divinitatis adprobet, tuitionem gratiae eius spiritui nostro 
exoptat.
</p><h2 align="center"><a name="TOC-AD-COLOSENSES"></a>AD COLOSENSES</h2>
<p>Argumentum. |Hos id est| Colosenses pseudoapostoli evertere 
nitebantur, ut post praedicationem Epafrae sive Arcippi filosoficis 
disputationibus inretirent simplicitatem mentis eorum, ne spernerent 
rationes elementorum, quibus quasi gubernatur vita humana. idcirco hos 
apostolus per epistolam hortatur et admonet, ne alicubi praeter Christum
 aliquam esse spem putarent et deciperentur.
</p><p>1:1. Paulus apostolus Christi Iesu per voluntatem dei et 
Timotheus frater 2. his qui sunt Colosenses sanctis et fidelibus 
fratribus in Christo. 3. gratia vobis et pax a deo patre nostro. caput 
epistolae solito more scribit ad eos, in quo et sanctis et fidelibus 
fratribus litteras se ordinare prosequitur, quibus exoptat dei gratiam 
manere per Christum. Gratias agimus deo, patri domini nostri Iesu 
Christi, semper pro vobis orantes 4. audita fide vestra in Christo Iesu 
et dilectione, quam habetis in omnes sanctos 5. propter spem quae 
reposita est vobis in caelis, quam ante audistis in verbo veritatis 
evangelii, 6. quod pervenit ad vos sicut et in universum mundum. quoniam
 dignum habuit deus credere istis filium suum, gratias ei refert in 
orationibus suis, deinde propter caritatem quam habebant in sanctos, 
fidi quia pro hac spes firma est apud deum, qua remuneraturus creditur 
{credentes et} diligentes se invicem auctore Christo, cuius nomen 
pervenit ad omnes gentes, ut multiplicentur in fide eius. Et est 
fructificans et crescens sicut et in vobis, ex qua die audistis et 
cognovistis gratiam dei in veritate, 7. prout didicistis ab Epafra 
dilecto conservo nostro, qui est fidelis pro vobis minister Christi, 8. 
qui etiam notam fecit nobis vestram dilectionem in spiritu. exemplo 
ceterarum gentium hos crescere et fructum vitalem facere alacri sermone 
prosequitur, ut ex eo, quod dei gratiam perceperunt, proficerent et 
numero et opere adiungentes fidei suae qui fierent fratres eorum in 
Christo. exemplo enim bonorum operum illorum adtracti sunt multi teste 
illis Epafra, qui eis ministravit gratiam Christi vice apostoli, quam 
statim inbiberunt ut potum spiritalem in domini caritate {, quae non in 
carne est, sed in spiritu}.
</p><p>1:9. Idcirco et nos ex qua die audivimus, non cessamus pro vobis 
orantes et postulantes, ut repleamini agnitione voluntatis eius in omni 
sapientia et intellectu spiritali in hoc, 10. ut ambuletis digne domino 
ad omne placitum in omni opere bono. audiens apostolus devotam ac 
promptam voluntatem illorum circa fidem Christi orat pro eis, ut 
propensius agnita voluntate dei rationabili opere explerent devotionem, 
quam audita fide Christi didicerant, ne tam mentis fida dicatio et 
robustitas (robur) fidei, dum inconsulte aliquid atque inperite 
conficeret, laboris sui fructum amitteret. hoc enim libenter 
acceptolatur (accepto fertur), quod devoto fit animo et prudenter. 
Fructificantes et crescentes in agnitione dei, 11. in omni virtute robur
 capientes secundum potentiam gloriae eius in omnem patientiam et 
longanimitatem, cum gaudio 12. et gratias agentes patri, qui vocavit vos
 in partem sortis sanctorum in lumine, 13. qui liberavit nos a potestate
 tenebrarum et transtulit in regnum filii caritatis suae.
</p><p>1. crementum operum eorum cum scientia vult fieri, ut non 
ignorent fidei suae spem. tunc enim firmes et stabiles sunt, si 
advertant quae pro fide promissa sunt et quanta sit potentia gloriae 
maiestatis dei in patientia, ut longa expectatione sustineat humanum 
genus, quod inreverentia sua non solum neglegit creatorem, verum 
persequitur amantes eum, ut et ipsi similiter patientes sint, ut 
subportent probra et maledicta infidelium, vel si inlata fuerit 
pressura, expectantes iudicium dei nec dubitantes de eo, magis autem 
gaudentes in promissa vita cum gratiarum actionibus deo, qui dignatus 
est advocare et inducere gentes in promissionem Iudaeorum, quae est 
lumen aeternum, id est veritas perpetua.
</p><p>2. liberati enim de condicione tenebrarum, hoc est eruti de 
inferno, in quo tenebamur a diabulo tam ex proprio quam ex delicto Adae,
 qui est pater omnium peccantium, translati sumus {per fidem} in regnum 
caeleste filii dei, ut ostenderet nobis deus quo amore diligit nos, 
quando adtollens nos de ima tartari induxit in caelos cum suo vero filio
 (vero filio suo). iam enim omnes credentes, qui fixa mente devoti sunt,
 exeuntes de saeculo duce dextrae partis angelo inducuntur in caelos, 
quod ante devictam mortem concessum non erat.
</p><p>1:14. In quo habemus redemptionem, remissionem peccatorum. in 
huius filii sui regnum transtulit nos deus, per quem nos redemit et 
manumisit. remissio enim peccatorum liberos facit, ut liberati debitis 
teneri obnoxii non possint. nam sine fide Christi nullus egressus 
infernum (de inferno) est, quia obligatus peccatis exire ianuas tartari 
non potest.
</p><p>1:15. Qui est imago dei invisibilis.
</p><p>1. invisibilis dei imago visibilis esse non potest, alioquin nec 
imago; quod enim invisibile est, pingi non potest; nec enim visibilis 
potest invisibilem videre.
aut enim corpus est quod videtur aut figura aut aliqua informata 
substantia, quam fert acies oculorum, totum tamen corpus est. deus 
autem, qui ab his omnibus alienus est, quomodo potest imaginem habere 
visibilem? sed ideo sic dicitur, ut talis filius intellegatur, qualis 
est pater, ut, quia de ipso est et nihil distat ab eo in divinitate 
naturae, imago eius dicatur et forma, ne alius deus a perfidis 
crederetur, quamvis nomine ipso hoc contineatur. ideo enim verus filius 
dicitur, ut de ipso esse credatur.
</p><p>2. sed propter malam intellegentiam etiam hoc additum est, ut et 
imago eius dicatur, ut cum apparet, licet {in} figura humana aut certe 
in igni (igne) {ut} ad Moysen, non ipse pater intellegitur 
(intellegatur) esse, sed filius, et per id, quod imago eius dicitur, 
nihil ab eo distare credatur. unde dicit ad Filippum: Filippe, qui me 
videt, videt et patrem. quomodo tu dicis: ostende nobis patrem? non 
credis quia ego in patre et pater in me est? haec est unitas et 
consubstantialitas patris et filii, ut invicem sint, ut qui videt 
filium, videat et patrem.
</p><p>3. nunc videamus quomodo visus est filius, ut perinde 
intellegamus qua ratione Filippus videndo filium videat et patrem. 
intellectu certe operum divinorum viderunt filium, non carnalibus 
oculis. quae operatus est filius, dixit esse patris, ut unitatem 
virtutis ostenderet. eodem genere visus est et a Iacob, unde nomen 
accepit Istrahel, id est homo videns deum.
</p><p>4. propter hoc ergo imago dictus est invisibilis dei, ut ipse 
esse intellegeretur, qui per intellectum visus est deus. patrem autem 
numquam ullo modo apparuisse, {sicut} dictum est in evangelio: deum nemo
 vidit umquam. Primogenitus universae creaturae. ante omnem creaturam 
genitum filium, non creatum testatur, ut secerneret nativitatem eius a 
creaturae factura {et} ut hoc penitus clarescat, subiecit:
</p><p>1:16. Quia in ipso creata sunt omnia in caelis et in terra, 
visibilia et invisibilia, sive throni sive dominationes sive principatus
 sive potestates, omnia per ipsum et in ipsum condita sunt.
</p><p>1. non solum in eo magnificum et gloriosum significat Christum, 
quia antequam fierent omnia natus {est}, sed et in ipsum dicit omnia 
condita, hoc est, ut omnium potentia in eo esse credatur et de eo 
profecta, dum omnia fiunt per ipsum. hoc est caput esse totius 
creaturae, quia ab ipso ut sint esse coeperunt. ideo autem quae ab ipso 
facta sunt, per ipsum facta dicuntur, quia ad hoc natus est, ut faceret 
creaturam; hoc est fecisse in eum et per eum.
</p><p>2. nec enim sibi nativitas sua profecit, sed nobis, quia non 
eguit nasci qui in his erat. quomodo fit unicus dei patris filius, 
quomodo ipse novit quae ingenita sunt dei patris? {erat enim in deo, qui
 processit de deo, ita ut unus esset deus. ac sic fit,} ut neque 
diminutio sit patris neque profectus filii, dum nascitur. et ut apertius
 tradat quae et quanta sit potentia filii, ostendit quae per ipsum sint,
 id est throni, dominationes et principatus et (ac) potestates, ut 
perinde omnino minus nihil in eo credatur esse, quam est in patre.
</p><p>1:17. Et ipse est ante omnes. ante omnes sic est, quia hic solus 
de patre deo natus est, de ingenita utique substantia dei. haec autem 
virtute eius, quam per generationem habet a patre, substiterunt, non ut 
communio eis substantiae sit cum eo, sed ex nihilo nutu dei patris filio
 agente coeperunt. Et cuncta |in| ipso (ipsi) constant. |in| ipso (ipsi)
 constant, quia sine eo nihil sunt; nisi enim huic fuerint subdita 
errore devia, quasi perditioni fient obnoxia.
</p><p>1:18. Et ipse est caput corporis ecclesiae.
</p><p>1. ecclesiae caput est Christus, si tamen omnes unum sentiant 
caelestes et terreni, ut sint ecclesia, hoc est unius fidei. si quo 
minus, truncati capite totius corporis, id est a creatore suo seiuncti 
amentia quadam et vanitate bacchantur. Qui est principium, primogenitus 
ex mortuis, ut fiat in omnibus ipse primatum tenens. quoniam omnia per 
ipsum sunt, per ipsum denuo neglegentia quadam facta caduca reformanda 
fuerant (fuerunt), ne ad iniuriam eius pertineret, si opus eius per 
alterum restauratum fuisset, ut, quomodo ante omnes natus est, sic 
iterum ante omnes primus esset ex resurrectione mortuorum reddita 
pristina vita.
</p><p>2. ante omnia enim natus est de deo, ut cuncta crearet quae non 
erant; iterum autem accepta carne de virgine natus est, ut peccatum, 
quod ex virgine Eva intraverat in mundum, aboleret. natus ergo et 
mortuus resurrexit, ut quae primum fecerat, postea iterum recrearet, 
quia per errorem fuerant velut mortua, ut semper in omni vita sit primus
 et princeps.
</p><p>1:19. Quia in ipso conplacuit omnis plenitudo (omnem 
plenitudinem) inhabitare. plenitudo in ipso est et manet, quia omnia 
potest semper, ut nihil exceptum sit, quod non per eum possit praestari,
 ut et faceret et reformaret et lapsa erigeret et mortua vivificaret. 
unde |et| ait: sicut habet pater vitam in semetipso, ita dedit et filio 
vitam habere in semetipso, et: sicut enim pater suscitat mortuos et 
vivificat, sic et filius quos vult vivificat. nec enim pater iudicat 
quemquam, sed omne iudicium dedit filio. quid tam iustum, nisi ut horum,
 quae fecit per illum, ipsi daret iudicium, ut omnis plenitudo 
divinitatis habitet in ipso per id quod diximus omnem illum potestatem 
in se habere, hoc est deum esse perfectum; qui enim haec omnia non 
habet, non est deus.
</p><p>1:20. Et per eum reconciliare omnia in ipsum, pacificans per 
sanguinem crucis eius sive quae in caelis sunt sive quae in terra. hoc 
est quod supra memoravi, quia ut ea omnia quae fecit per illum 
restauraret, cum errore quodam discrepare coepissent ab invicem nec non 
et ab auctore - est enim adhuc error in carnalibus caelis - humiliavit 
eum incarnando illum, ut homo factus ostenderet ac doceret, quomodo 
possent ea quae in firmamento sunt et super terram reconciliare se 
(reconciliari) creatori. quod ut ad perfectum perduceret, occidi se 
passus est propter homines, ut quos apud superos docuerat, exeuntes hinc
 a morte secunda teneri non possent, ut doctrina eius fructum haberet 
primae institutionis et omnia facta per ipsum viverent in ipso quasi in 
auctore, sicut Petrus fatetur in Actis apostolorum.
</p><p>1:21. Et vos quondam alienatos et inimicos consiliorum eius in 
operibus iniquis, 22. nunc autem reconciliatos in corpore carnis eius 
per mortem, exhibere vos sanctos et inmaculatos et inreprehensos in 
conspectu suo. quale donum dei sit erga gentes memorat, ut ostendat eos 
debitores, et quidem multum, in gratiarum actionibus deo (dei); qui cum 
inimici essent consiliorum eius, quibus decrevit visitare genus hominum 
per famulum suum Moysen, cuius doctrinam et potestatem non receperunt 
devoti idolis suis, ideo in operibus iniquis - adoraverunt enim opera 
sua, quae fecerunt -, misericordia autem et providentia dei requisivit 
eos, ut gratuito dei gratiam consequerentur, redeuntes ad eum in 
conscientia munda, ut in die iudicii, dum nihil erroris veteris 
inveniretur in his, adcorporarentur creatori suo, qui ut prodesset 
humano generi homo factus est, ut in carne sua vinceret mortem.
</p><p>1:23. Si quidem perseveratis in fide fundati, stabiles et 
inmobiles a spe evangelii quod audistis, quod praedicatum est in 
universa creatura quae est sub caelo, cuius factus sum ego Paulus 
minister, 24. qui nunc gaudeo in passionibus pro vobis et subpleo 
reliquias pressurarum Christi in carne mea pro corpore eius, quod est 
ecclesia.
</p><p>1. in tribulationibus, quas patiebatur exultare se fatetur, quia 
profectum suum videt in fide credentium. non est enim inanis tribulatio,
 quando eum, pro quo patitur, adquirit ad vitam. quas passiones Christo 
dicit inferri, cuius utique doctrinam persequuntur, ut et perfidos 
gravet inpietatis suae crudelitate et fidelibus dei praedicet caritatem,
 cuius filius nunc usque iniurias patitur pro nobis. nunc igitur 
intellegi vult qua causa scribit ad eos, cum dicit: si tamen 
perseveratis in fide fundati, ut scirent tunc prodesse sibi passionem 
Christi, si in accepta fide manerent.
</p><p>2. idcirco enim potentiam magnitudinis quanta sit Christi et quam
 infinita, ab initio declaravit, ut doceret in ipso solo spem ponendam, 
quia ipsius sunt omnia et quia nihil sine ipso potest vivere neque in 
caelis neque in terris. ante omnes enim est et cuncta ipsi constant, 
quia in omnibus ipse primatum tenet, ut, si quis alicui elementorum aut 
angelorum vel potestatum devotum se debere esse putet, errare se sciat. 
hic enim unus est filius dei, caput omnis principatus et principii, 
cuius evangelium praedicatum est in toto mundo, incipiens a Moyse qui 
dixit Iudaeis: quia profetam vobis suscitabit dominus deus vester de 
(ex) fratribus vestris tamquam me. ipsum audietis. erit enim, quicumque 
non audierit profetam illum, exterminabitur de plebe. unde dominus ait 
Iudaeis: quia Moyses de me scripsit. itaque hic unus audiendus est et 
colendus nec ad hunc aestimandus est quisquam, quia qui caput tenet, 
reliquam partem subiectam habet. nam qui se subiectis humiliat, totus 
errat, quia non tenens caput truncus est, ex quo totum corpus continetur
 ad vitam.
</p><p>1:25. Cuius factus sum ego minister secundum dispensationem dei, 
quae data est mihi in vos, ad implendum verbum dei 26. in mysterio, quod
 absconditum fuit a saeculis saeculorum et a generationibus.
ministrum factum {esse} se evangelii inter gentes a deo per Christum cum
 fiducia loquitur, ut mysterium coeptum a domino per idoneum et 
efficacem servum possit impleri, quod ignotum fuit a saeculis. Nunc vero
 declaratum est sanctis eius, 27. quibus voluit deus demonstrare quae 
sint divitiae maiestatis mysterii dei in nationibus, quod est Christus 
in vobis spes gloriae, 28. quem nos adnuntiamus. mysterium quod latuit a
 saeculis, modo revelatum adserit, id est tempore apostolorum ostensum, 
quia et gentes admittendae essent sine circumcisione carnis ad fidem 
Christi, qui promissus erat Iudaeis. prius enim ante praedicationem 
fidei circumcidi mandatum est gentes (gentiles), si voluissent ad legem 
accedere; nunc autem misericordia dei ita ut sunt suscipi iussi sunt ad 
fidem. quod indignum putabatur |a| Iudaeis, ut Christus, in quo spes 
erat Iudaeorum, etiam gentes participes faceret gloriae suae. Monentes 
omnem hominem et docentes in omni sapientia, ut exhibeamus omnem hominem
 perfectum in Christo, 29. in quo laboro certans secundum operationem 
ipsius, quae operatur in me in virtute. hanc dicit veram esse 
sapientiam, quae est in disciplina dominica, cum agnoscitur Christus. 
quod se ipsum apostolus magna cum cura agere testatur, ut erudiens omnem
 hominem in hac sapientia consummatum exhibeat eum deo in intellectum 
Christi, ut mysterium nativitatis ex deo et nativitatis ex Maria et 
totius operis eius caelestium et terrestrium adsequatur. cuius rei 
certamen contra perfidos habere se loquitur adiutoribus (adiuvantibus) 
signis virtutum, ut per haec victa infidelitas conprimatur. qui enim 
verbis subtilitate quadam diabolicae versutiae ausus est contradicere, 
pudore correptus necesse est cedat virtuti.
</p><p>2:1. Volo enim vos scire, qualem (quantam) pro vobis et pro his 
certamen (sollicitudinem) habeam, qui Laodiciae sunt, et quotquot non 
viderunt faciem meam in carne, 2. ut consolationem accipiant corda 
eorum, cum fuerint instructi in caritate in omnes divitias plenitudinis 
intellectus ad agnitionem mysterii dei in Christo, 3. in quo sunt omnes 
thensauri sapientiae et scientiae absconditi.
</p><p>1. non se minus pro his sollicitum (sollicitum pro his) quos in 
carne minime vidit, quam de illis erat, quibus praesens praedicabat, 
testatur, ut scirent non minori affectu diligi se ab eo, quia eos non 
viderat, quam ceteros apud quos erat diligebat, ut foveret animos eorum 
in caritate et prompti fierent per epistolam agnitionem accipere 
sacramenti dei in Christo advertentes has esse sapientiae et scientiae 
divitias, si agnoscatur Christus in deitatis suae plenitudine adorandus.
</p><p>2. omne igitur mysterium sacramenti dei in Christo est. hic est 
enim unus, in quem (quo) omnis creatura nisi speraverit periet 
(peribit), ut omnium potentia in eum (eo) sit, ut qui cognoscit istum, 
cunctorum quaeque (quaecumque) sunt cognitionem videatur habere nec 
colendus alius praeter hunc requiratur, quia omnium potentiarum virtus 
in eo est; ex ipso enim habent omnes. unus enim cum sit, omnia potest; 
quare et caput omnium dicitur, ut per ipsum omnes subsistere videantur. 
digne ergo omnes thensauri sapientiae et scientiae in eo dicuntur 
absconditi. omnis enim scientiae ratio totius creaturae supernae et 
terrenae in eo sit oportet, qui omnium eorum caput est, sive angelorum 
sive solis sive lunae sive stellarum aut ceterarum rerum, omnis 
scientiae peritia in auctore illorum est, ut qui hunc agnoscit, nihil 
ultra requirat nec sapientiam nec virtutem, quia agnovit eum, in quo 
perfecta virtus perfecta que sapientia est.
</p><p>3. quicquid enim alibi se putaverit invenire, in hoc plene et 
abunde inveniet. nam quid sapientius Solomone? quid prudentius Danihelo?
 quibus idcirco deus prae ceteris sapientiam dedit, ut notum faceret 
infidelibus totius se sapientiae esse auctorem. denique Nabucodonosor 
dicit Danihelo admirans super sapientiam eius: vere deus vester ipse est
 deus vivus et aperiens mysteria. quod quidem omnem incredulum latet in 
Christo omnem esse sapientiam et scientiam, quia non legunt in 
evangeliis astrologiam, non in apostolo geometricam, non in profeta 
aritmeticam nec musicam, quae idcirco despecta sunt a nostris, quia ad 
salutem non pertinent, sed magis mittunt in errorem et avocant a deo, 
ut, dum his student ratiocinationum disputationibus, curam animae suae 
non agant. quae enim tam vera sapientia est, nisi cognovisse quod prosit
 et despexisse quod obsit? obest enim, quia impedit animam, ne curam sui
 agat. non inmerito ergo qui Christum agnovit, invenit thensaurum 
sapientiae et scientiae; agnovit enim quod ei sit utile.
</p><p>2:4. Hoc dico, ut nemo vos circumveniat in subtilitate sermonis.
</p><p>5. nam etsi corpore absens sum, sed spiritu vobis cum sum gaudens
 et videns ordinationem vestram et subplens id quod deest utilitati 
fidei vestrae.
</p><p>1. conmonet, ne malorum conloquiis et astutia iniquitatis sensus 
eorum transducerentur, quia sapientes mundi arte quadam et minutiis 
disputationum inretire gestiunt simplicum animas, ut ratione mundanarum 
rerum abstrahant eos ab spe, quae est in Christo. unde apostolus spiritu
 se illic adesse dicit, ut reverentiam eius ante oculos habentes 
abstinerent se ab huiusmodi hominibus.
</p><p>2. si enim spiritus Helisaei profetae vidit fraudem Giezi euntis 
ad Neman Syrum, ut acciperet sub nomine eius quae illi mandata non 
fuerant et descendentem prompto animo Neman ei plus dedisse quam fuerat 
postulatus, quanto magis apostolus ea quae dixit poterat in spiritu 
videre! maior enim gratia fuit in apostolis quam in profetis. et ut 
promptiores illos faceret circa traditionem evangelii, gaudere se dicit 
in dispositione conversationis illorum, ut scientes unde deo placeatur 
in eo fierent firmiores {, per quod digni effecti ad utilitatis 
profectum fidei suae addiscerent sensum}.
</p><p>2:6. Quemadmodum ergo accepistis Christum Iesum dominum, in ipso 
ambulate 7. radicati et aedificati in ipso et confirmati fide, sicut et 
docti estis, ambulantes in illa cum gratiarum actione. hoc monet et 
hortatur, ne devotio eorum minueretur et recederent a fide quam fuerant 
adsecuti et pravis fabulis eversi aliter Christum acciperent quam 
didicerant. multi enim corruptores fidei circuibant ad seducendos 
simplices, dolose et cum simulatione adnuntiantes Christum, quos evitari
 monet magna cautela, ut stabiles et firmi supra fundamentum trinitatis 
spe futurorum gratias uberes agerent super misericordiam (misericordia) 
dei.
</p><p>2:8. Videte ne quis vos seducat (depraedetur) per filosofiam et 
inanem fallaciam secundum traditionem hominum, secundum elementa huius 
mundi et non secundum Christum, 9. quia in ipso habitat omnis plenitudo 
deitatis corporaliter.
</p><p>1. filosofiam dicit terrenam, per quam solent seduci, qui cupiunt
 prudentes iudicari in mundo. haec argumentis et subtilitate minutiarum 
quorundam conponitur, quasi fysicas investigaverit rationes quaedam 
habens admixta, quae hortamenta sint bonae vitae vel documenta, 
aliquando de mensuris necnon de numeris, aliquando de elementorum 
qualitatibus et quantitatibus ordinata. in cuius disputationem 
(disputationibus) qui inciderit, vix et raro evadit. detinetur enim 
verisimilibus causis et conmentitiis rebus nihil tam verum aestimans, 
quam conspicitur et intellegitur in elementis.
</p><p>2. et quia quae ad praesens sunt et cernuntur oculis, suavia et 
oblectabilia videntur, aliquantos seducunt, qui rationem spiritalem 
(spiritalem rationem) despiciendam et ridendam putant desperatione 
futuri, omnem vim astris adsignantes carnali rationi obnoxii, ne gravia 
credenda sint sustolli posse in caelum neve levia venire ad terras aut 
aliquid corporeum sine rerum admixtione generari repugnantes potentiae 
ac providentiae dei.
</p><p>3. sciunt enim legi in divinis veteribus Hebraeorum voluminibus 
multa gesta per Moysen, quae humana ratio non capit, simili modo et in 
novis libris facta a domino aut per apostolos, quae tractatus carnalis 
prohibet credi. hanc ergo traditionem vel filosofiam fallacem et inanem 
appellat, quia non ad potentiam (a potentia) dei ordinata est, sed ad 
inbecillitatem (ab imbecillitate) ratiocinationis humanae, quae 
potentiam dei intra scientiam suam coartat, ne aliter credatur facere, 
quam carnalis se continet ratio, qua singulis elementis divinitatis 
diversitatem deputant ad culturam, ut obligent animos inperitorum, ne se
 ad deum verum extendant.
</p><p>4. quamobrem cavendam monet traditionem istam, quia mundi cultrix
 est, non dei qui unus est, nec ad Christum, sed a Christo abstrahit, in
 quo perfectio divinitatis est. omnia enim quae habet pater dedit filio,
 dum (cum) illum in plenitudinis genuit divinitate corporaliter, ut, 
quia ipse caput est, creatura autem eius corpus est, quicquid putatur 
posse caelestis creatura, hoc totum plene in Christo esse credatur, ut 
nullus arbitretur quemquam colendum. quicquid enim in aliquo magnum 
putaverit, plus in illo inveniet, quia omnes ex ipso habent, sicut ex 
capite membra. ipse autem plenus est semper.
</p><p>2:10. Et estis in illo repleti, qui est caput omnis principatus 
et potestatis. plus significat credentibus dari quam potest in elementis
 deprehendi, quia qui in Christo est, repletus est abundantia 
divinitatis, quam elementa non habent. denique {in} credentibus spiritus
 sanctus inhabitat, quod elementis concedi non potuit, quia indignum 
erat et incongruum, ut invisibilis habitaret in substantia visibili et 
incorporeus in his quae sensibilia sunt. audiant ergo et veniant 
cultores eorum et credant in Christum (Christo), ut fiant maiores eorum 
quos nunc colunt.
</p><p>2:11. In quo etiam circumcisi estis circumcisione non manufacta 
in expoliationem corporis carnis, in circumcisione Christi, 12. una cum 
illo sepulti in baptismo, in quo et simul surrexistis per fidem 
operationis dei, qui suscitavit illum ex mortuis.
</p><p>1. hi circumciduntur in Christo, qui amputata totius traditionis 
humanae cultura Christo se iungunt (iunguntur) corde, non carne 
circumcisi, id est in spiritu, non in carne servientes, ut a terrenis ad
 caelestia, ab humanis ad divina, ab errore convertantur ad veritatem, 
capiti et auctori suo copulati per caritatem. cum quo et sepulti sunt in
 baptismate, resurrexerunt autem per fidem dei, de quo credunt quod 
exemplo Christi resuscitabit illos ex mortuis. illic enim homo vetus 
deponitur et novus adsumitur, peccatis moritur, ut vivat iustitiae, 
elementis abrenuntiat, ut Christo societur, resurrectionis futurae 
tenens pignus exemplo (exemplum) salvatoris, qui resurrexit ex mortuis.
</p><p>2. haec igitur conmonet, ut perseverent in abrenuntiatione pompae
 et praestigiis satanae. qui idcirco elementorum suadet culturam, ut a 
deo sevocet, participes apostasiae suae volens efficere homines. quia 
enim sub nomine suo culturam suadere non potest - horretur enim ipso 
nomine -, sub alterius nomine suam voluntatem conatur implere.
</p><p>2:13. Et vos, cum mortui essetis in delictis et praeputio carnis 
vestrae, vivificavit simul cum illo donans nobis omnia delicta 14. 
deleto cirografo, quod adversum nos erat in decretis, quod erat 
contrarium nobis, et illud tulit de medio et adfixit cruci; 15. exuens 
principatus et potestates ostentavit in auctoritate triumfans illos in 
ipso. - recens. pr.
</p><p>1. dei memorat beneficium quod est circa genus humanum, ut 
recordati ex gentibus gratias illi referant supplices maiestati eius, 
qui dignatione sua opem tulit non requirentibus se, ut in devotione eius
 maneant scientes olim se fuisse sine lege dei, hoc est in praeputio 
carnis nullius spei, dei autem gratia per Christum vocatos ad vitam, dum
 in baptismo remisit illis peccata erroris antiqui.
</p><p>2. devictis enim principibus et potestatibus in morte Christi 
delevit cirografum, quod erat decretum adversus nos peccato Adae; sicut 
enim bene agentium nomina in libro vitae sunt, ita et peccantium in 
libro mortis. igitur hanc sententiam qua tam paterno quam proprio 
delicto rei mortis eramus, delevit deus devicta morte in Christo 
triumfato diabolo et satellitibus eius in carne ipsius.
</p><p>3. Christo enim non solum innocente, sed et iusto quasi peccatore
 occiso triumfavit illos in cruce Christi; inventi sunt enim impii et 
crudeles in eum qui non peccaverat. hinc factum est ut non auderent rei 
facti contradicere salvatori ne de inferno animas ad superna educeret. 
cum enim insultarent de peccato hominis Adae ipsi inventi sunt gravius 
peccasse quando ipsum occiderunt. sic deletum cirografum quod erat ex 
prima sententia peccante Adam decretum verbo dei dicentis: de terra es 
et in terram ibis, cum resurrexit a mortuis, quia ex hac sententia 
hominem sibi diabolus vindicabat quem victus triumfatus que amisit.
</p><p>4. iustum enim fuit peccati sententiam dare, sed quia subtilitate
 diaboli suasus peccavit, dei factum est providentia iusti iudicis, ut 
hic, qui malo more deceptum hominem tenebat, in eo reus fieret in quo 
insultabat, ut vocem contradicendi de sublato sibi homine non haberet. 
hoc deus egit per Christum ut qui per peccantem hominem regnare 
coeperat, per non peccantem amitteret palam a deo triumfatus in Christo.
 - - recens. alt.
</p><p>1. mortuos dicit gentiles fuisse, primum quidem, quia legem, quae
 ad testimonium creatoris data est et ad vitia condemnanda, recipere 
noluerunt, deinde inpietatis peccatorum suorum causa indigni erant vita;
 ideo que discrevit hos a Iudaeis, quasi qui fuerint inimici dei unius. 
Iudaei vero in unius dei confessione degentes adveniente Christo 
addiscunt mysterium dei, quod expectabant ad iustificationem suam, ut in
 eo quod subreptum illis fuerat, quia inpossibile est esse sine peccato,
 acciperent remissionem.
</p><p>2. unde post causam gentilium inducit et Iudaeos dicens: donans 
nobis omnia delicta, ut post specialem subiceret et generalem, quia 
cunctis donavit omnia delicta. sed quia, sicut dicit dominus: cui plus 
donatum fuerit, amplius debet diligere, idcirco conmonet gentes, ut 
considerantes causas malorum suorum et qualem gratiam acceperint a deo 
in Christo, tota devotione solliciti sint circa obsequium eius, a quo a 
diversa mortis poena sunt liberati.
</p><p>3. quomodo ergo donavit nobis omnia delicta? deleto, inquit, 
cirografo, quod erat adversarium nobis. et quid est delere subiecit 
dicens: et illud tulit de medio. sic ergo delevit, cum tulit de medio. 
sic autem tulit de medio, cum adfixit, ait, cruci. adfigere autem cruci,
 hoc dixit esse spoliare principatus et potestates publice et 
detriumfare illos in Christo. haec, sicut videtur, obscura sunt ac per 
hoc adhibita cura dilucidanda sunt.
</p><p>4. hoc est praesidium dei, quod per significantiam diversarum 
causarum exponit apostolus. multa enim acta memorat, ut genus hominum ad
 indulgentiam perveniret, ut non solum propria remitteret nobis delicta,
 sed et illud tolleret peccatum, quod ex Adae erat praevaricatione, quod
 appellavit cirografum in decretis, quod nos a mortuis surgere non 
sinebat, quia, si non et hoc tulisset de medio, exeuntes hinc qui 
acceperant remissa, illic tenerentur apud inferos. -
</p><p>{5. porro autem ideo omnia delicta concessa sunt, ut resurgerent a
 mortuis. quia enim ex peccato mors, sublato peccato fit resurrectio 
mortuorum; quod quidem fieri minime potuisset, nisi peccatum adfixisset 
cruci. dum enim non peccando salvator vincit peccatum, quod hominem 
tenebat obnoxium, insuper et occiditur ab eo innocens, sic crucifixit 
peccatum. devictum enim peccatum mortificatum dicitur. crux enim non 
salvatoris mors est, sed peccati. innocens enim sic qui occiditur reos 
illos facit, a quibus occiditur. peccatum autem principes et potestates 
intellegamus, quorum studio peccavit primus Adam. ad auctores enim 
referendum est nomen hoc, quorum mortem in expoliatione significavit. 
mors enim ipsorum haec est, quia victi a salvatore, dum expoliantur 
animabus, quas tenebant in captivitate, mortificantur.
</p><p>6. rei enim facti sunt, quia cum hac auctoritate animas tenerent,
 quia peccaverant, ipsi inventi sunt amplius peccatores, dum illum, qui 
illos non peccando vicerat, occiderunt. et sic iuste expoliati sunt, 
sicut dixit, publice, id est in cruce, quod est palam detriumfati a deo 
in Christo. ille enim detriumfatur, qui palam vincitur et spolia eius 
publicantur.
</p><p>7. ostenditur enim omnibus prostratus, qui ceteris insultabat. 
decretum autem quod dicit non est hoc quod pagani fatum appellant, quia 
illud non omnibus contrarium adserunt, quia quosdam dicunt ex hoc 
felices, alios infelices. hoc enim decretum omnibus dicit fuisse 
contrarium; sententia enim erat cunctis adversa hominibus}.
</p><p>2:16. Nemo igitur iudicet vos in cibo vel in potu aut in parte 
diei festi aut in numeniis aut sabbato, 17. quod est umbra futurorum, 
corpus autem Christi.
</p><p>1. quoniam omnis spes in Christo est ac fiducia, nulli 
superstitioni aut legi subicere nos debere praecepit. quamobrem 
perstrepentes aut aliquid quod ad fidem Christi non pertinet susurrantes
 contemnendos, istum autem solum sequendum per quem devicta mors est et 
reddita resurrectio mortuorum. quidam enim Iudaeorum solent iudicare 
fideles, quod ea, quae interdicta per Moysen sunt, edant de cibis, cum 
omnia deus munda fecerit; indigni autem iudicati Iudaei de his edere 
prohibiti sint a melioribus.
</p><p>2. solent iterum reprehendere nos, quia dies festos eorum 
spernimus aut quia initia mensuum non observamus, quae numenias vocant; 
maxime autem quod dies sabbatorum non custodimus, ut otio et epulis cum 
luxuria transigantur, quod magis ad offensam pertinet quam ad gratiam. 
haec omnia corpus sunt Christi, quia elementorum per effectus sunt 
vocabula. hinc est unde in evangelio dicit: dominus est enim, inquit, 
filius hominis etiam sabbati.
</p><p>3. per ipsum enim omnia, quae quidem sic data sunt per Moysen, ut
 umbra essent vel figura futurorum, ut adparente veritate figura 
cessaret. sicut enim absente imperatore imago eius habet auctoritatem, 
praesente non habet, ita et haec ante adventum domini tempore suo 
observanda fuerunt, praesente autem carent auctoritate. numquid aliqui 
(aliquis) vicem domini agens ipso praesente dominatur? si praefectorum 
vicarii praesentibus eis privati sunt, quanto magis servi praesente 
domino etiam ipsi in obsequio debent videri!
</p><p>2:18. Nemo vos devincat, volens in humilitate animi et 
superstitione angelorum ea, quae videt, extollens se frustra, inflatus 
mente carnis suae, 19. et non tenens caput illud, ex quo omne corpus per
 conpaginationes et coniunctiones subministratum et conpaginatum crescit
 in augmentum dei.
</p><p>1. quod superius sub nomine filosofiae cavendum monuit, nunc 
apertius docet observandum ab his, qui terrenae sapientiae studentes 
haec colenda adserunt, quae obtutibus adiacent vel apparent, ut horum 
culturis detentae animae sub firmamento obligatae teneantur, ne se supra
 firmamentum tendant ad superiores caelos ad deum omnium adorandum. quod
 opera efficitur inimici, ut semper animas super terram (terras) 
humiliatas detineat, ubi se scit semper de caelis deiectum futurum iusto
 iudicio dei, religionem simulans, cum sit maximum sacrilegium.
</p><p>2. inflantur enim motum pervidentes stellarum, quas angelos 
vocant, non auctoritate divina, sed superstitione humana, quae ad 
nihilum proficit nisi ad damnum, nolentes tenere fidem Christi, qui 
omnium creator et dominus est. ex ipso enim omnes originem habent; quare
 et corpus eius dicuntur, si tamen agnoscant eum. ad ipsum enim conversi
 reaedificantur, conpaginati fide eius subministrante evangelio 
adunantur cuncti quasi membra corporis in caritate Christi, ut augmentum
 faciant deo.
</p><p>3. cum enim redeunt ad illum qui per errorem deseruerant illum, 
minuentes copias divitiarum eius, dum denegant eius se esse, crementum 
faciunt deo, quia ex perditis adquiruntur deo. sursum de Iudaeis dicit, 
quia et ipsi sub elementis serviunt, non elementis, hoc loco de paganis.
</p><p>2:20. Si mortui estis cum Christo ab elementis huius mundi, quid tamquam viventes in hoc mundo decernitis?
</p><p>1. omnis qui baptizatur in Christo moritur mundo; cunctis enim 
superstitionum erroribus abrenuntiat, ut solam colat fidem Christi. 
{amotis enim quae naturali iustitiae accedunt, relinquitur disciplina 
data a deo, per quam vivitur deo per spem, quae est in Christo; moritur 
autem his quibus subiectus fuerat per errorem, dum negat illos, quos 
praesumpserant esse. et ita fit, ut per inimicitiam abrenuntiationis 
invicem sibi mortui dicantur homo et elementorum cultura}.
</p><p>2. mundum enim dicens errorem carnis significat; omne enim quod 
videtur carni deputatur. hinc est unde et Iohannes apostolus: nolite, 
inquit, diligere hunc mundum neque ea quae in hoc mundo sunt; id est 
neque elementa, quibus conpactus mundus est, neque errores, quos humana 
adinvenit traditio, diligamus, sed solum Christum, qui mortuus est pro 
nobis, ut corpori suo nos sociaret ex perditis. qui ergo consepulti sunt
 Christo, mortui sunt elementis, ut nihil curent de (ex) his; superna 
enim didicerunt tenenda, quae possunt vitam dare perpetuam.
</p><p>3. haec enim nec praesentem dant et inpediunt, ne adprehendatur 
futura. qui autem post baptismum ambiget de aliquibus putans quaedam de 
veteribus veneranda, vivere se ostendit elementis, quae decernit colenda
 {aut dubitat contemnenda}.
hic remanebit intra circulos mundi, alienus a deo, quia vetere (veteri) 
indutus homine carnalia transire non poterit.
</p><p>2:21. Ne tetigeritis, ne gustaveritis, ne contrectaveritis, 22. 
quae sunt omnia in interitum et corruptionem per abusionem secundum 
praecepta et doctrinas hominum. prohibet omni genere ab spe mundanorum, 
quia inanis est, ne colant, ne adsentiant, ne cogitent, quia quae 
promittunt corruptionis sunt. usus enim culturae ipsorum interitum 
generat, quia praecepta et doctrinae non dei, sed hominum sunt, in 
quibus vana spes est, quippe cum adversus creatorem invenerit haec error
 humanus, ut prohibens ab unius dei fide multorum deorum superstitionem 
inducat.
</p><p>2:23. Quae sunt rationem quidem habentia sapientiae simulatione 
religionis et humilitate animi ad vexationem corporis, non in honore 
aliquo ad saturitatem et diligentiam carnis.
</p><p>1. hinc se sapientiae rationem habere putant, quia traditioni 
humanae nomen religionis adplicant, ut religio appelletur, cum sit 
sacrilegium, quia quod contra auctorem est, sacrilega mente inventum 
est. nomen ergo fingit, ut falsa quae sunt possit vera adserere, {et} 
humanas mentes in terra humiliat, ne se erigant ad superna, ut (aut) 
terrena colentes excidant (excedant) a supernis caelestibus et obsint 
corpori, cuius caput Christus est secundum primaevae rationis facturam.
</p><p>2. hinc enim gravati non poterunt sursum iungi capiti suo, ut 
restaurentur in illo honorati effecti, quasi prima parte corporis 
truncati, totos se dantes mundo ad sensum carnis explendum. sagina enim 
carnalis sensus traditio humana est, quae hoc dicit sufficere, quod 
carnis tradidit prudentia. {rationem enim videtur habere sapientiae 
iuxta carnem, quia ex elementis est omnis corporalis nativitas; ac per 
hoc non esse incongruum, inquiunt, his inclinari, quorum gubernaculis 
humanum regitur genus,} ut his se subiciat, quae videt mundi clarissima,
 nec requiri debere spiritalia, quia his solis, inquiunt, ducibus uti 
concessum est {, et per hanc rationem neglegunt auctorem}.
</p><p>3:1. Si enim consurrexistis cum Christo, quae sunt sursum 
quaerite, ubi Christus est ad dexteram dei sedens. hos cum Christo 
resurrexisse adserit in baptismo, qui supercaelestia cogitant, ubi sedes
 est Christi, ubi deus pater filio suo tradidit dexteram, ut regnet et 
iudicet; iudicis enim in sinistra sedere non est. resurrectio tamen duas
 habet formas, ut primum animo de terris resurgat ad caelos, deinde 
recepto corpore resurgat raptus Christo obviam (obviam Christo).
</p><p>3:2. Quae sunt sursum sapite, non ea quae super terram. 
supernorum caelorum, qui aeterni sunt habitacula, nos petere exhortatur,
 ab his autem omnibus, quae in firmamento et sub firmamento sunt, 
dissimulandum. quisquis enim his se superstitionibus occupaverit, 
inpedimentum patietur. non enim poterit haec transcendere, quibus se 
inclinavit ut dominis.
</p><p>3:3. Mortui enim estis et vita vestra abscondita est cum Christo 
in deo. apud mundi sensum mortuus Christus videtur et discipuli eius, 
cum (dum) constet vivere illum cum his omnibus. idcirco carnalibus ac 
mundanis abscondita est vita Christi et suorum in deo extra mundum in 
regno eius caelesti, in quo vivunt.
</p><p>3:4. Cum Christus apparuerit vita vestra, tunc et vos apparebitis
 cum illo in gloria. vita nostra Christus est, quia legimus in Actis 
apostolorum hunc esse vitae auctorem, qui a perfidis non creditur 
futurus iudex. cum autem advenerit in virtute caeli (caelesti) et visus 
fuerit esse quod minime credebatur, tunc apparebunt etiam cum illo (cum 
illo etiam) qui crediderunt in illum, et manifestabitur omni perfidiae, 
quia vivit cum suis in gloria. haec consolatio fiduciam spei parit, ut 
securi de futura vita omnia postponentes Christum sequamur.
</p><p>3:5. Mortificate ergo membra vestra, quae sunt super terram, 
fornicationem, inmunditiam, libidinem, concupiscentiam malam et 
avaritiam, quae est idolorum servitus.
</p><p>1. quoniam omnia simul peccata corpus esse in epistola ad Romanos
 signat (significat), idcirco nunc singula delicta describens membra ea 
appellat, ut post acceptam ac servatam evangelicam de salvatoris 
plenitudine rationem bonae vitae operam darent abstinentes se ab omni 
turpitudine et desiderio malo, quo possint peritiae divinae fructum non 
amittere. multum enim obest scire veri rationem et minime illam factis 
prosequentibus adfirmare.
</p><p>2. hinc est unde et dominus inter cetera ait: qui autem, inquit, 
scit voluntatem domini sui et non paruerit ei, vapulabit multis. 
avaritiam tamen idolatriae conparavit, ut nihil illa sceleratius 
(scelestius) demonstraret. sub uno nomine duo pessima et inpia genera 
designavit, quae omni ratione monet fugienda.
primum enim et pergrave crimen idolatriae (idolatria) est. quid autem 
(enim) tam perniciosum tam que funestum, quam ad iniuriam creatoris dei 
lignis et lapidibus vel aliis metallis honorificentiae eius nomen 
tribuere, cum ipsi non patiantur, ut servus nomine domini nuncupetur, 
quem non natura utique, sed quaedam condicio subicit servituti? aliud 
contra crimen est avaritiae, non dispar malitia, sed diversum {in} 
nomine.
</p><p>3. unde ad Timotheum ait: radix {enim} omnium malorum est 
avaritia. omnium enim capax est delictorum, ut aviditatis suae, quod 
inpossibile est, impleat desiderium, semper bibens et semper sitiens. 
non inmerito ergo sub uno nomine utrumque malum ostendit. pene enim uno 
explentur opere, quia sicut idolatria uni deo auferre nititur gloriam, 
ne, quod eius peculiare est, solus habeat nomen deitatis sibi soli 
condignum, ita et avaritia in dei se res extendit, ut si potest fieri, 
unus solus creaturam eius sibi usurpet, quam deus omnibus fecit. unde 
dicit deus per profetam: meum est aurum et meum est argentum. utraque 
igitur deo est inimica; ambae enim deo abnegant quae eius sunt.
</p><p>3:6. Propter quae venit ira dei. malorum memoratorum causa 
venturum dicit iudicium dei, ut vindicetur in hos, qui contempto deo et 
lege eius interdicta sequi maluerunt.
</p><p>3:7. In quibus et vos ambulastis aliquando, cum viveretis in 
illis. quantum illis beneficium praestiterit gratia dei per Christum non
 tacet, ut gratulentur evasisse se iram, quae ventura est repente super 
infideles totius terrae, et tales semetipsos praebeant, ut parere 
possint praeceptis eius, a quo a morte secunda sunt liberati.
</p><p>3:8. Nunc vero deponite et vos haec omnia, iram et indignationem 
animi, malitiam, blasfemiam. turpiloquium de ore vestro non procedat. 9.
 nolite mentiri invicem. exuite vos veterem hominem cum actibus suis 10.
 et induite novum, qui renovatur in agnitionem secundum imaginem eius, 
qui condidit illum; 11. ubi non est Graecus et Iudaeus, circumcisio et 
praeputium, barbarus et Scyta, servus et liber, sed omnia et in omnibus 
Christus.
</p><p>1. nunc ab his prohibet, quae minora peccata videntur, ne forte, 
quia superius quae graviora sunt mortificanda mandavit, haec admittenda 
aut non quasi (quasi non) periculosa fugienda putarentur, simul etiam ut
 exuti vetere homine (veterem hominem), id est tam verba quam actus 
turpes et contaminatos evitent, novi facti in Christo per agnitionem 
veritatis, quae olim latuit, modo autem manifestata est per novam legem 
credentibus, ut similes fiant imagini eius, qui creavit illos.
</p><p>2. imago haec in conversatione bonae vitae intellegenda est, 
sicut dicit ad Corinthios in epistola prima: quemadmodum portavimus 
imaginem eius qui de terra est, ita et portemus imaginem illius (eius) 
qui de caelo est. ipse est ergo creator hominis, cuius imaginem portare 
nos iubet in sanctitate et bonis operibus, quae de filii dei agnitione 
descendunt. nemo enim potest bonam et mundam habere vitam, nisi habeat 
cui hanc exhibeat, a quo, si non praemium, certe vel laudem expectet.
</p><p>3. sed apud deum et laus et praemium speratur, quia non patitur 
dei iustitia eum, qui carnis vitia vicerit, minime coronari. in hac 
itaque agnitione nullus ut indignus excipitur, quasi non mereatur 
accedere ad fidem Christi. omnes enim accedentes unum fiunt, deleti quid
 fuerint et scripti quid esse coeperint, ut, quia unius fidei sunt, in 
eo ipso unius sint et meriti, ut quos fides iungit non possint discerni,
 propter quod diversi natura et gente sive condicione sunt.
</p><p>4. omnia enim et in his omnibus Christus est. quia enim cuncta 
membra eius sunt, omnia Christus est; et dum una confessio eorum est de 
spe eius, in omnibus Christus. et sic omnia corpus eius sunt, ut et 
professio eorum et natura concordent (concordet). alia est tamen imago 
haec, quam de agnitione salvatoris dicit creari, et alia imago, ad quam 
factus est primus homo. ista enim imago est et in femina, cum agnoscit 
eum, qui se creavit, et obtemperans voluntati eius abstinet a vita turpi
 et actu perverso. illa autem imago in solo viro est, sicut idem dicit 
in epistola ad Corinthios prima: vir quidem non debet velare caput, cum 
sit imago et gloria dei.
</p><p>5. si autem et mulier non velaret caput, esset et ipsa imago dei.
 sed incongruum erat, ut facta viro subiecta diceretur esse imago dei. 
nam et in Genesi ita ait: et fecit deus hominem, ad imaginem dei fecit 
eum, ut sicut deus unus est, unus ab eo fieret homo, ut quomodo a (ex) 
deo uno omnia, ita ex uno homine omne genus esset super faciem {totius} 
terrae. unus igitur unum fecit, qui unitatis eius haberet imaginem et 
esset in viro et muliere similitudo mysterii patris et filii. barbarum 
tamen ab Scyta segregavit, sicut servum a libero, non utique in Christo,
 in quo omnes unum sunt, sed in morum feritate et {in} gentis 
inmanitate. peiores enim hos barbaris intellegi voluit antequam credant,
 cum Graecorum libri iustitiam eorum praedicent, quam duce natura 
sequebantur, in tantum ut magnum apud eos peccatum furti haberetur 
(habeatur), quod Graeci magna, inquit, cum industria et doctrina 
iustitiae semitas vestigarent (investigarunt), hoc (hos) naturaliter 
adprehendisse conlaudat (conlaudant).
</p><p>6. sed quomodo degenerant omnia, postea plus vituperabiles esse 
coeperunt, quam fuerant ante laudabiles. postquam enim mulieres eorum 
lege viri uti coeperunt, quas Amazonas primitus adserunt appellatas, 
totam Asiam contra naturam subicientes, sic contigit, ut et viri canum 
more rabidi efficerentur, inmanes, silvestres, inculti plus quam 
barbari, in tantum inmutati, ut carne humana vescenda inbuerentur. quid 
mirum, cum et ipsi Romani longe alii fuerint quam nunc sunt? nam et 
mulieribus eorum {castitatis causa} vini usus incognitus fuit sicut nunc
 aquae |usus|. in tantum enim vigebat disciplinae auctoritas, ut 
subiectum vas non faceret quod volebat.
</p><p>3:12. Induimini ergo ut electi dei, sancti et dilecti, viscera 
misericordiae, benignitatem, humilitatem, sensus mansuetudinem, 
longanimitatem, 13. praebentes vobis invicem patientiam et donantes 
alius alii, si quis adversus aliquem habet quaerellam; sicut et Christus
 donavit vobis, ita et vos facite. ut lucrum possint habere, ad haec eos
 facienda hortatur, quae meritum conlocant apud deum. a peccatis autem 
abstinere timor facit; veretur enim ne male faciens poenis subdatur. 
haec autem, quae nunc facienda monet, ad profectum pertinent meritorum; 
ex voluntate enim fiunt, non ex necessitate. qui ergo ab inlicitis se 
abstinet, habet laudem, qui vero a licitis temperat, et laudem habet et 
praemium.
</p><p>3:14. Super haec autem omnia caritatem, quod est vinculum unitatis.
</p><p>15. et pax dei exsultet in cordibus vestris, in qua et vocati 
estis in uno corpore. et grati estote. quia enim omnium maior est 
caritas, huic magis studendum hortatur. tunc etenim (enim) omnia, quae 
supra servanda mandavit, ad effectum praemiorum poterunt deduci, si duce
 caritate iter ambulent legis; tota enim mente operatur, qui de amore 
aliquid facit. hypocrisis et simulatio non est in caritate. quare et 
Iohannes apostolus: timor, inquit, non est in dilectione. qui enim 
timet, perfectus non est. perfecta enim dilectio foras mittit timorem. 
unde et dominus amari se vult (maluit) quam timeri. haec est enim quae 
conplectitur unitatem, haec quae omnes unum corpus facit, haec est quae 
veram habet pacem, quam corde puro custodit. potest enim pax dici et non
 habet caritatem; caritas enim semper se cum habet pacem.
</p><p>3:16. Verbum Christi habitet in vobis abunde in omni sapientia, 
docentes et monentes vosmetipsos psalmis, hymnis, canticis spiritalibus,
 in gratia cantantes in cordibus vestris deo. haec meditanda monet 
semper, quae sonent Christum, haec in corde habenda, quae deo patri 
semper gratias referant, ut vox canora illi serviat, illum laudet 
psalmus, hymnus extollat.
et ut huic soli notum sit, qui occulta pervidet mentis, {a quo speratur 
et praemium,} in cordibus illi cantari mandavit, ne favore hominum 
fieret et fructum amitteret.
</p><p>3:17. Et omne quodcumque facitis in verbo aut in opere, omnia in nomine domini Iesu, gratias agentes deo et patri per ipsum.
<br />quoniam supra in corde deum laudari et illi gratias referri 
praecepit, nunc tam in verbo quam in opere totius conversationis nostrae
 nomen domini Iesu laudari et exaltari hortatur, ut cum verba nostra 
carent reprehensione et opera nostra bona sunt, magnificetur dominus 
Iesus, cuius magisterio invituperabiles sunt discipuli. tunc enim veras 
gratias agimus deo per ipsum, si modum praeceptorum eius custodiamus.
<br />3:18. Mulieres, subditae estote viris, sicut oportet in domino.
<br />ita praecepit mulieres subditas debere esse viris, sicut mandavit 
deus inter cetera dicens ad mulierem: et ad virum tuum conversio tua et 
ipse tui dominabitur, ut ipso ritu et disciplina timeat virum suum quasi
 dominum, ex quo coepit esse.
</p><p>3:19. Viri, diligite uxores vestras et nolite amari esse ad illas.
<br />rigorem virilis legis emollit, ne potestate qua praevalet nimius 
quis sit in dominatu uxoris, sed debet respicere et affectum, quia 
mulier caro eius est, ne plus illam humilians exacerbet et contraria 
cogitet.
</p><p>3:20. Filii, obaudite parentibus per omnia.
<br />hoc enim placet deo. non potest aliud deo placere, quam iustum et 
pium est. tunc enim possunt filii deum habere propitium, si debitam 
honorificentiam rependant parentibus, circa obsequium illorum faciles, 
in contemptu difficiles, scientes numquam filiis adversa providere 
parentes (parentes providere).
</p><p>3:21. Patres, nolite ad iracundiam (iram) provocare filios vestros, ne pusillo animo fiant.
<br />modestos praecipit patres debere esse filiis, ne coartati ab eis 
delinquant in illos et deum offendant, quod nolunt. ira enim 
inconsiderata res est, in tantum ut aliquando nec sibi parcat qui 
irascitur. debent {enim} recordari patres quia fuerunt et ipsi filii, 
considerare autem filii quia futuri sunt patres, ut aeque librato 
consilio utriusque partis et filii subiecti sint et patres modesti.
</p><p>3:22. Servi, obaudite per omnia dominis carnalibus, non ad oculum
 servientes, quasi hominibus placentes, sed in simplicitate cordis 
timentes dominum.
<br />quoniam deo aliter serviri non potest quam puro corde - occulta enim
 pervidet animorum -, ita (sic) et hominibus debere servire praecepit. 
qui enim ad oculum servit, in occulto aliud facit; qui enim ex animo, 
talis est foris qualis et intus. si ergo in hoc obsequio fuerit fidelis,
 promerebitur dominum, quia ipse dixit: qui in minimo fidelis est, et in
 magno fidelis est. si enim ei, qui ad praesens vindicat, fidelis non 
fuerit, qui fieri poterit, ut illi fidem exhibeat, quem post mortem 
audit iudicaturum? idcirco in domini carnalis causa iustum vult esse 
servum et obsequentem, ut possit et in dei rebus et fidelis esse et 
obsequens. si enim in praesenti idoneus fuerit, ubi scit nulla esse nisi
 corruptibilia praemia, quanto magis propensior erit in dei devotione, 
quem scit fidelibus inmortalia daturum praemia!
</p><p>3:23. Quicquid facitis, ex animo operamini, ut domino, non 
hominibus, 24. certi quod a domino recipietis retributionem hereditatis 
domini Christi cui servitis. 25. qui enim inique egerit, fert id quod 
gessit inique. et non est personarum acceptio apud deum.
<br />ut promptos illos in obsequio et fide faciat, mercedem illos bonorum
 operum accepturos promittit a deo in regno Christi. quod ut probatum 
sit et acceptum, sic illos vult obsequi sicut domino, a quo mercedem 
expectant, aut si inique egerint poenam. qui enim inique egerit, non 
solum hominem offendet, sed et deum, quem in admissa fraude carnalis 
domini contempsit. si autem bene egerit, non erit apud deum servus 
hominis quasi despectior, sed remunerabitur quasi liber inter homines, 
servus autem Christi, quod dignitatis est nomen.
</p><p>4:1. Domini, quod
</p><p>1. ne domini temporales superbia extollantur praesumentes de 
dominatu, mitigat et cohibet animos illorum, ut habita (adhibita) 
consideratione humani generis animadvertant auctorem deum non servos et 
liberos, sed omnes ingenuos condidisse. sed hoc mundi iniquitate factum 
est, ut dum alter alterius fines invadit, tunc captivos ducit ingenuos.
</p><p>2. unde et manu capti dicti sunt a veteribus, inde mancipia. hic 
casus haec (et) condicio etiam nunc apparet: alii redimuntur, alii 
remanent servi. apud deum autem hic servus habetur, qui peccaverit. 
denique peccati causa Cam servus audivit. cui sententiae veteres 
adsensere, ita ut definirent omnes prudentes esse liberos, stultos autem
 omnes esse servos, quia prudens abstinet a peccatis, ut hic ingenuus 
sit, qui recta sequitur, servus autem qui per stultitiae inprudentiam 
subicit se peccato.
</p><p>3. unde et Cam propter stultitiam, quia risit nuditatem patris 
stulte, servus est appellatus. ostendit ergo dominis, quia non vere sunt
 domini, sed quasi per imaginem; corporum enim, non animorum sunt 
domini. solus enim dominus et auctor rerum invisibilis deus tam 
corporibus quam animis dominatur, ut haec considerantes iusta ab eis 
exigant servitia, talia utique qualia et a se exigi volunt a domino 
communi.
</p><p>4. nam cum ipsi non ut dignum est deo serviant, quem non negant 
omnium potestatem habere cuiusque quotidiana dona ministra creatura 
humanis usibus exhiberi, a paribus suis - non dicam fratribus - tam 
gravia exigunt servitia, ut ferri non possint, non ponentes in animo, 
quia et ipsi velint nolint servi sunt, et videris cuius meriti.
</p><p>4:2. Orationi instate vigilantes in illa, 3. orantes simul et pro
 nobis, ut deus aperiat nobis ostium verbi ad loquendum mysterium 
Christi, propter quod etiam vinctus sum, 4. ut manifestem illud, prout 
oportet me loqui. iam prudentibus mysteriorum (mysterium) domini Christi
 et cautis in evitandis vitiis peccatorum orationi instandum ostendit, 
ut meritis crescant deficientibus temptationibus adversarii. quos in 
tantum dignos habet, ut iudicet eos etiam se posse precibus adiuvare ad 
adserendum audacter evangelium, ad quod manifestandum legationem 
acceperat.
</p><p>4:5. In sapientia ambulate ad eos qui foris sunt, tempus 
redimentes. 6. sermo vester semper in gratia sale sit conditus, ut 
sciatis quomodo oporteat vos singulis respondere.
</p><p>1. quoniam necesse est ambulare nos inter infideles et conloquia 
miscere causa conversationis mundanae, hoc est quod conmonet, ut cum 
sapientia sit ipsa conversatio propter scandalum gentilium, ne 
occasionem per nos accipiant blasfemandi et incitentur ad persequendum. 
quid enim opus est loqui cum eo, quem scias intractabilem et obstinatae 
mentis, paratum ad contumeliam {faciendam}?
</p><p>2. ideo haec monet, ut opportuno et loco et tempore magistra 
modestia religionis verba promantur, aut si persona talis in medio est, 
quae perstrepat, reticendum. aliter enim cum potentibus mundi, aliter 
cum mediocribus et aliter cum humilibus agendum est, aliter iterum cum 
mansuetis, aliter cum iracundis, quibus cedi oportet, hoc est redimere 
tempus. cum enim insidianti dominicis verbis et furenti temporis 
audaciae cedis, iniurias infesti temporis lucrum (lucri) facis. nam si 
caput, id est rex, adsentit corpori, est libertas loquendi verba dei cum
 mansuetudine, ut provocentur ad bonum. perstrepentibus tamen et 
animosis ad convicia semper cedendum. vincis enim, cum cedis.
</p><p>4:7. Quae circa me sunt, omnia nota faciet vobis Tychicus 
dilectus frater et fidelis minister et conservus in domino. 8. quem misi
 ad vos ad hoc ipsum, ut cognoscat, quae circa vos sunt, et consoletur 
corda vestra, 9. cum Onisimo carissimo et fideli fratre, qui est ex 
vobis, omnia quae hic sunt nota facient vobis. ad hoc se dicit fratres 
misisse, ut invicem sibi nota fierent quae agerentur ab invicem. quamvis
 superius dicat spiritu se praesentem apud eos et videre quae agerent, 
internuntiis opus est tamen. sollicitior enim fiet quis, quando videt ad
 se veniri ad considerandam conversationem suam. plus enim veretur, si 
speculetur se videri quae agat.
nam cum deus omnia videat et sciamus omnia illi nota esse, quia non 
tamen videmus videri nos (nos videri) ab eo, contraria facimus.
</p><p>4:10. Salutat vos Aristarcus comes captivitatis meae et Marcus 
consobrinus Barnabae, de quo accepistis mandata, ut si venerit ad vos, 
excipiatis eum, 11. et Hiesus, qui dicitur Iustus, qui sunt ex 
circumcisione. hi soli sunt adiutores mei in regno dei, qui mihi solatio
 fuerunt. hic Aristarcus bonae conversationis ac meriti videtur, qui 
devotione dominica particeps et socius laborum apostoli designatur. 
Marcum autem ut conmendet, quid sit non tacet, ut cum laudabilis viri 
Barnabae adfinis addiscitur, honorabilis habeatur. addit et Hiesum, quem
 Iustum vocari nomine (nomine vocari) appellat. quibus solis testimonium
 perhibet, quia hi ex circumcisione adiutorio fuerunt ei, adsentientes 
et participes sententiae eius, ut iam circumcidi ulterius non debere 
praedicarent. ideo participes illos dicit suos in regno dei. 
circumcidendum autem esse et sabbata et numenias servandas praedicare 
non spiritale est, sed terrenum.
</p><p>4:12. Salutat vos Epafras, qui est ex vobis, servus Christi. 
cariorem illis facit epistolam, quando ei qui ex ipsis est testimonium 
reddit. Semper sollicitus pro vobis in orationibus, ut sitis perfecti et
 abunde expleti in omni voluntate dei. tam salutaria illis se (se illis)
 exoptare testatur, ut illum, qui civis illorum est et affectu 
unianimitatis carissimus, participem suae devotionis in profectum eorum 
ostendit (ostendat).
</p><p>4:13. Testimonium enim adhibeo illi, quia habet multum laborem 
pro vobis et pro his, qui Laodiciae sunt et Hierapolim (Hierapoli). ut 
sollicitos eos salutis suae faciat, aliorum vigilantiam (vigilantia) 
quanta sit pro his, ostendit. sollicitior enim quis fit pudore, quando 
in causa sua alterum videt laborare.
</p><p>4:14. Salutat vos Lucas, medicus carissimus, et Demas. vere 
carissimus apostolo fuit Lucas, quia omnia postponens apostolum secutus 
est semper. qui et evangelium et Actus apostolorum scripsisse 
perhibetur.
</p><p>4:15. Salutate eos qui sunt Laodiciae fratres et Nymfam et 
domesticam eius ecclesiam. quoniam simili modo et pro his qui Laodiciae 
sunt sollicitus erat, in eorum epistola hos salutandos conmonet, Nymfam 
cariorem existimans, cuius et domum salutat. tam enim devota videtur 
fuisse, ut omnis domus eius signo titulata esset crucis.
</p><p>4:16. Et cum lecta fuerit apud vos haec epistola, facite et ut in
 Laodicensium ecclesia legatur, et Laodicensium ut vos legatis. quia 
generales sunt instructiones apostoli et ad omnium profectum scriptae 
epistolae, idcirco etiam Laodicensibus epistolam hanc legi praecepit, ut
 per hanc quid agendum sibi esset addiscerent, et Colosenses ut eorum 
legerent, iuxta sensum supradictum.
</p><p>4:17. Et dicite Arcippo: vide ministerium, quod suscepisti in 
domino, ut illud impleas. praepositum illorum per eos ipsos conmonet, ut
 sit sollicitus de salute illorum (ipsorum); et quia plebis solius causa
 scribitur epistola, ideo que non ad rectorem illorum destinata est, sed
 ad ecclesiam. post enim Epafram, qui illos inbuit, hic accepit regendam
 eorum ecclesiam.
</p><p>4:18. Ipsa enim salutatio mea manu Pauli. memores estote vinculorum meorum. gratia vobis cum.
</p><p>ut confirmet epistolam, manu sua subscriptam dicit memorans, ut 
in mente habeant exitus eius, quos patiebatur pro salute gentium, et 
tales se praeberent, ut non aegre ferret pati pro eis (his) iniurias.
</p><h2 align="center"><a name="TOC-AD-THESALONICENSES-PRIMA"></a>AD THESALONICENSES PRIMA</h2>
<p>Argumentum. Ut horum, id est Thesalonicensium, exemplo alios 
exhortetur ad fidei incrementa, istos laudat, eo quod in accepta gratia 
permanentes ad profectum praemii aucti sunt meliora sectando, ut et ad 
perfectum tenderent et eorum virtutibus quaesita dignitas ceteros 
provocaret. tantae enim fidei inbiberant spiritum, ut spe futurorum 
etiam civium suorum Macedonum persecutiones inlatas pro nomine Christi 
devoto animo paterentur. ut horum ergo meritum et suam ex eorum profectu
 laetitiam litteris signet, ita scribit ad eos:
</p><p>1:1. Paulus et Silvanus et Timotheus ecclesiae Thesalonicensium 
in deo patre et in domino Iesu Christo: 2. gratia vobis et pax. trium 
quidem episcoporum nomine litterae continentur, sed sensus et verba 
solius apostoli sunt. quia enim communi gaudio exultant in profectu 
illorum, ex consensu ad plebem epistola scribitur in exultatione dei 
patris et domini Iesu Christi pacem et gratiam his exoptans. Gratias 
agimus semper deo pro omnibus vobis memoriam vestri facientes in 
orationibus nostris, sine intermissione 3. memores operis fidei vestrae 
et laborum caritatis et expectationis domini nostri Iesu Christi coram 
deo et patre nostro. quoniam omnia bona a deo sunt, idcirco ei primum 
gratias referunt in profectu illorum, qui dignatus est non solum donum 
suum dare hominibus sub peccato constitutis, sed et in filios hos 
adoptare simul adiuvans eos ad omnia exitia toleranda, ut digniores 
fiant. quamobrem meminisse horum dicunt se in orationibus suis, eo quod 
crebrescerent in opere fidei ceteris ecclesiis, ut nutu dei perficerent 
opus coeptum prompti in studio caritatis et patientiae et spei adventus 
domini ante deum, qui dignatus est filium suum incarnare pro salute 
humana. placitum enim dei est, si proficiatur in Christo.
</p><p>1:4. Scientes, fratres dilecti a deo, electionem vestram, 5. quia
 evangelium nostrum non fuit ad vos in verbo solum, sed et in virtute et
 in spiritu sancto et in plenitudine multa, sicut scitis quales fuerimus
 in vobis vestri causa. humiles se fuisse inter eos significant, ut 
illis formam darent mansuetudinis, non quod defuerint, quae ad fidem 
illos hortarentur magnalia, quia doctrinae evangelicae robur virtus 
praestabat signorum et prodigiorum in spiritu sancto, id est non in 
fantasia, sed in veritate plenitudinis, ut nulli necessitati deesset 
auxilium, sed superabundans gratia videretur et in doctrina et in 
conversatione et in aegris curandis, ut perfectum opus spiritus sancti 
adpareret in Thesalonicensium ecclesiis, ut in nullo se minores videntes
 Iudaeorum ecclesiis gauderent in dono dei, qui participes illos facere 
dignatus est promissionis Abrahae.
</p><p>1:6. Et vos imitatores nostri facti estis et ipsius domini, 
suscipientes verbum in pressura multa cum gaudio spiritus sancti, 7. ita
 ut fueritis vos exemplum omnibus credentibus in Macedonia et in Achaia.
</p><p>1. cupidi credulitatis probra et iniurias a civibus suis passi 
tolerarunt fiducia futurorum. unde aemuli dicuntur apostolorum et ipsius
 domini, quia et dominus eadem a Iudaeis passus est et apostoli 
sequentes fidem dei persecutiones passi sunt gaudentes quia digni habiti
 sunt pro nomine domini contumelias pati, scientes pro his magna fore 
praemia repromissa.
</p><p>2. idoneus enim servus probatur, quando pro amore domini sui 
inimicos eius offendit. cuius rei memores gavisi sunt spe promissionis 
in pressura. itaque magna exhortatio est ad profectum, cum similes illos
 factos dicit et Christi et apostoli ad formam praebendam ceteris 
credentibus illis in locis, quibus fama illorum ambulabat.
</p><p>1:8. A vobis enim diffamatus est sermo domini, non solum in 
Macedonia et in Achaia, sed et in omnem locum fides vestra, quae est ad 
deum, processit. tale est hoc quale et illud ad Romanos, cum dicit: quia
 fides vestra praedicatur in universo mundo. sed in his amplius, quia 
non solum fides, sed opus fidei illorum pervenit in omnem locum. Ita ut 
non necesse habeamus nos aliquid eloqui. 9. ipsi enim de nobis 
adnuntiant, qualem introitum habuerimus ad vos et quomodo conversi estis
 ad deum ab idolis ad serviendum deo vivo et vero 10. et ad expectandum 
filium eius de caelis, quem suscitavit ex mortuis, Iesum qui eripiet nos
 ab ira veniente. sic peragrasse dicunt famam introitus sui et 
conversionis eorum cum praedicatione evangelii, ut non esset necesse ea 
dicere. superfluum est enim ea fari quae nota sunt. ad omnes enim in 
circuitu pervenerat, ita ut et adnuntiarent ceteris, qua devotione 
susceperant apostolos, et, quia ad omnia quae audierant ab eis fuerant 
promptiores, relinquentes deos mortuos, expectarent autem Christum de 
caelis, quem humanae salutis causa mortuum audierant et resurrexisse 
devicta morte et cum carne adsumptum in caelos ministra nube ad 
confusionem prudentium mundi, quia consideratione habita mundanorum 
carnis naturam, qui gravis est, putant non posse fieri, ut sustollatur 
in caelos. hoc effectu fit spiritus sancti, ut erubescant terrigenae 
prudentes.
</p><p>2:1. Ipsi enim scitis, fratres, introitum nostrum ad vos, quia 
non inanis fuit, 2. sed ante passi et contumeliis adflicti, sicut 
scitis, in Filippis exerta libertate ausi sumus in deo nostro loquendo 
ad vos evangelium dei in magno certamine.
hanc pressuram, quam nunc memorat, passus est in Filippis cum Silea 
propter spiritum pythonem, quem a puella eiecerat, quod iam suo loco 
dictum est. cui pressurae non cessit, sed fortior inventus est, dum 
audet praedicare nec loqui timet, spe utique promissi praemii, ut et hi 
securi essent in persecutionibus gaudentes propter futuram mercedem. 
signum ergo devoti et fidelis praedicatoris hoc dicit esse, si in 
pressura loqui dei verbum non timeat, inanem illum significans, qui 
terrore praesenti formidinem patitur praedicandi. qui enim securus est 
de promissa spe, non cedit, ut coronetur.
</p><p>2:3. Nam exhortatio nostra non ex fallacia neque ex inmunditia 
neque in dolo, 4. sed sicut probati sumus a deo, ut crederetur nobis 
evangelium, ita loquimur, non ut hominibus placentes, sed deo, ei qui 
probat corda nostra. hoc propter pseudoapostolos dicit, qui dolo et 
fallacia praedicabant non missi, ut circumvenirent gentes ad serviendum 
legi factorum. iste autem electum se et missum praedicare multis probat 
rebus, quia et in pressuris fortior inventus est et in conversatione 
inreprehensibilis, ut nihil esset in hoc, quod minus deo dignum 
videretur prosequentibus signis. quidam enim quaestus causa Christum 
praedicabant favori hominum servientes, quia et in arguendo remissiores 
erant, quippe cum nec auctoritas esset, et in tribulatione infirmi, quia
 non ex corde, sed in fallacia erat sermo eorum. omnis enim, qui aliquid
 sine spe agit, orta tribulatione subcumbit.
</p><p>2:5. Neque enim umquam in verbo adulationis conversati sumus, 
sicut scitis, neque in occasione avaritiae; deus testis est. nunc 
aperuit (aperit) quod supra significavit, cum dicit: non in occasione 
avaritiae, deum dans testem, quia istud ex corde faciebat, non in 
hypocrisi, quasi contemnens pauca, ut forte plura offerrentur. unde et 
ipsos convenit, scientes ac probantes quia nullis (nulli) fuerat 
adulatus; pseudoapostoli enim formam avaritiae dari sibi optabant, ut 
ipsa occasione, dum |vident| veros apostolos omnia inlata {vident} 
accipere, possent ipsi sine invidia simpliciores homines depraedari.
</p><p>2:6. Neque (nec) quaerentes ex hominibus gloriam neque a vobis 
neque ab aliis, 7. cum possemus oneri esse ut Christi apostoli. in 
tantum gravat pseudoapostolorum causam, ut se abnuere dicat, cum liceret
 illi obsequia requirere ad conprimendos eos, quibus nec facultas erat 
nec pudor et tamen honorem sibi poscebant; se enim potius quam dei 
doctrinam conmendari volebant. apostolus autem, qui gloriam non ad 
praesens, sed in futuro quaerebat, se humilem faciebat, ut dei 
praedicatio exaltaretur. Sed facti fuimus parvoli in medio vestrum, 
tamquam si nutrix foveat filios suos; 8. ita desiderantes vos cupimus 
inpertiri vobis non solum evangelium dei, sed etiam animas nostras, quia
 carissimi nobis facti estis. tantum affectum habere se circa illos 
ostendit - quem, quia verus est, non verbis magis quam rebus probatum 
vult videri; potest enim in verbis latere fallacia -, ut his 
exhortationibus provocati omnem sensum suum in dilectione haberent 
apostoli.
</p><p>2:9. Meministis enim, fratres, laborem nostrum et fatigationem, 
nocte ac die operantes ad hoc, ne quem vestrum gravaremus. hoc est quod 
dicit in Actis apostolorum: omnia, inquit, quae mihi et his qui sunt me 
cum fuerant necessaria, laboraverunt manus istae. unde et in alia 
epistola dicit: qui non laborat, nec manducet. et hoc contra 
pseudoapostolos, qui ut {otiosi} manducarent, praedicatores esse se 
fingebant (se fingebant esse). ut ergo exemplum daret, quemadmodum 
gubernanda sit vita Christiana et fictores proderet, labori insistebat 
humano obfuscans pseudoapostolos, praeterea quia, qui labori insistunt, a
 malis cogitationibus declinant occupantes animum suum et a periculis 
prohibentes. Praedicavimus vobis evangelium dei. 10. vos testes estis et
 deus, quam sancte et iuste et sine querella vobis qui creditis facti 
sumus, 11. sicut scitis, quomodo unumquemque vestrum ut pater filios 12.
 obsecrantes vos et consolantes, ad hoc ut ambuletis digne deo, qui 
vocat vos in suum regnum et gloriam. manifesta sunt haec; conmonet enim 
illos, quomodo crediderint se praedicante et qualem eum fuerit experti 
et quae praecepta dederit eis, ut digni fierent deo, qui illos vocavit 
de terris in caelos, ut exsuscitet laetitiam illorum.
</p><p>2:13. Ideo que et nos gratias agimus deo sine intermissione, quod
 cum accepissetis a nobis verbum auditus dei, suscepistis non verbum 
hominum, sed sicut est vere verbum dei, quod et operatur in vobis qui 
creditis. deo gratias referunt, qui aperuit sensum illorum ad 
recipiendum evangelium suum. gloria enim praedicantium est, quando 
audientes facile credunt. tanta enim devotione receperunt verbum, ut 
probarent se intellexisse dei esse doctrinam.
</p><p>2:14. Vos enim, fratres, imitatores facti estis ecclesiarum dei, 
quae sunt in Iudaea, quae sunt in Christo Iesu, quia eadem passi estis 
et vos a contribulibus vestris sicut et ipsi a Iudaeis, 15. qui et 
dominum interemerunt Iesum (Iesum interemerunt) et profetas et nos 
persecuti sunt et deo non placuerunt et omnibus hominibus adversantur 
16. prohibentes nos gentibus loqui, ut salventur, ad hoc ut subpleant 
peccata sua semper.
sed praevenit ira dei super eos usque ad finem. de inpietate atque 
incredulitate (crudelitate) queritur diffidentium Iudaeorum, qui non 
solum suae salutis inimici sunt, verum etiam aliorum, prohibentes ne 
credant et salvi fiant, ab initio parricidae. vel domino enim communi 
parcere debuerant, qui conservis et praepositis suis non pepercerunt, ut
 repleantur peccata eorum, in tantum, ne aliquando misericordiam 
consequi mereantur. ideo Thesalonicenses a civibus suis eadem passos 
dicit imitatos patientiam sanctorum et domini Iesu Christi, cuius 
sceleris auctores inducit Iudaeos, ut {et} quanta gloria digni sint, qui
 pro nomine domini patiuntur, et quae ultio infestis perfidis praeparata
 sit, dinoscatur.
</p><p>2:17. Nos enim (autem), fratres, defraudati (desolati) a vobis ad
 tempus horae facie, non corde, abundantius festinavimus faciem vestram 
videre in multo desiderio. 18. quapropter voluimus venire ad vos, ego 
quidem Paulus, et semel et iterum, et inpedivit nos satanas.
</p><p>1. non animo, sed corpore divulsos se dicunt ab eis - caritas 
enim non dividitur nec separatur -, sed propter maiorem instructionem 
etiam faciem eorum cupere dicunt se (se dicunt) videre. in rebus enim 
divinis deficiunt articuli conprehendere, quae possunt dici. nec enim 
sufficit dies stilo his, quae una hora possunt depromi, ut non dicam 
quaedam esse mystica religionis nostrae, quae propter carnales sensus, 
ne scandalum patiantur, facile publicari non debeant, quia non omnibus 
dicenda sunt omnia, sed pro uniuscuiusque captu moderanda sunt dicta, 
aliter rudibus et aliter fundatis.
</p><p>2. idcirco praesentia corporis requiritur, quia sic perficitur 
veritas caritatis. quamvis enim caritas non dividatur, desiderium tamen 
facit absentia corporis. denique osculis et amplexu animorum expletur 
voluntas. cui rei inpedimento fuisse adserit satanan, qui etiam 
apostolis manus obvias tendebat, ne veritatis ratio hominibus 
panderetur. accendebat enim perfidorum mentes, ut eos verberibus ac 
vinculis detinerent, ne loquerentur verbum dei. dixerunt enim maiores 
Iudaeorum apostolis: nonne praecipientes denuntiavimus vobis, ne 
loqueremini in nomine hoc (Iesu) ulli hominum? sed quia quod non est a 
deo, stare non potest, dissolvuntur inpedimenta satanae.
</p><p>2:19. Quae est enim nostra spes aut gaudium aut corona gloriae? 
nonne vos coram domino nostro Iesu in adventu eius? 20. vos enim estis 
gloria nostra et gaudium. manifestum est quia perfectio discipulorum 
gaudium et corona magistri est. hi enim sunt, qui labores fructuum 
suorum edituri sunt. fructus enim magistri est discipulus (discipulus 
est) oboediens, cuius dum bona conversatio proficit magistro, fructus 
sui edet laborem. labor enim discipuli in opere bono coronam dat 
magistro iudice Christo.
</p><p>3:1. Propterea iam non sustinentes amplius voluimus remanere 
Athenis (idcirco iam non tolerantes optimum duximus, ut Athenis soli 
relinqueremur,) 2. et misimus Timotheum fratrem nostrum et participem 
operis dei in evangelio Christi, ad hoc ut et vos confirmet et 
deprecetur pro fide vestra, 3. ne quis moveatur in his pressuris. ipsi 
enim scitis, quia ad hoc positi sumus; 4. nam et cum apud vos eramus, 
praedicabamus vobis passuros nos pressuram, sicut factum est et scitis. 
desiderii supra memorati causas expressit. idcirco enim praesentes esse 
apud eos volebant, ut animos eorum firmarent, ne quis ex eis (his) 
scandalum pateretur de pressuris apostolorum, ut qui tanta signa 
facerent, aliquando infirmarentur, ita humilitati (humiliati), ut 
verberibus et vinculis subicerentur. ad quam rem excusandam Timotheum 
missum testatur idoneum doctorem, qui ostenderet hinc merita crescere 
Christianis, si pro nomine domini passi gratias agant, a quo huius rei 
mercedem expectant {simul que preces deo funderent, ut stabiles essent}.
 quam persecutionem idcirco se passuros praedicaverunt (praedicaverant),
 ut per id, quod praescientiam huius rei habere se protestarentur, posse
 se effugere et declinare has iniurias adprobarent; sed quia spes magna 
in his est, ideo inlatas sufferre quidem libenter.
</p><p>3:5. Ideo et ego non tolerans amplius misi ad hoc, ut cognoscerem
 fidem vestram, ne quo modo adtemptaverit vos ille temptator et inanis 
fiat labor noster.
istud propter quosdam dicit qui possent seduci astutia satanae, quia in 
omni plebe est pars firma et infirma, quorum causa sollicitus erat, ne 
amitteret fructum credulitatis illorum. et quia diutius passus non est 
nescire {se}, quid certius ageretur circa illos, misit Timotheum 
episcopum a se creatum, a quo posset certum scire.
</p><p>3:6. Modo autem cum venisset Timotheus ad nos a vobis et 
adnuntiasset nobis fidem et caritatem vestram et quoniam memoriam nostri
 habetis bonam semper desiderantes nos videre sicut et nos vos, 7. ideo 
consolationem sumus adepti, fratres, in vobis super omni necessitate et 
pressura nostra per vestram fidem, 8. quia nunc vivimus, si vos 
steteritis in Christo. declaravit, cur alacri sermone scribat ad eos. 
ideo enim nuntio veniente et firmitatem devotionis illorum in fide et 
dilectione apostoli declarante laetus factus de communi concordia 
scribit ad eos securum habens fructum fidei et bonae conversationis 
eorum.
</p><p>3:9. Quam enim gratiarum actionem possumus deo referre (referre 
deo) de vobis super omni gaudio, quo gaudemus propter vos coram deo 
nostro, 10. noctu die que abundantissime orantes, ut videamus faciem 
vestram et subpleamus quae desunt fidei vestrae.
</p><p>1. nihil dicit tam dignum, quod sufficere possit ad 
conpensationem adquisitae salutis gentium. {et} quoniam provexerant se 
perseverantia fidei et actu vitae melioris, magis ac magis cupit eos 
videre, ut ea quae ad perfectionem illorum pertinent ediscant, 
sacramenta scilicet rerum spiritalium, quae facile publicari non debent,
 ut ediscerent (scirent) quis et quam inmensus est, quem iudicem 
sperabant.
</p><p>{2. aliud est enim fidem accipere et aliud expositionem fidei. 
altera enim disputatio est de natura patris et filii et alia de 
personis. pater ingenitus est, filius vero genitus. quantum ad personas 
pertinet, diversum videtur, cum sit individua unitas naturae. unitas 
enim non in persona est, sed in substantia. spiritus autem sanctus non 
degener putetur, quia tertius ponitur. qui ergo de secunda persona non 
ambigit, admittit et tertiam}.
</p><p>3:11. Ipse autem deus et pater noster et dominus noster Iesus 
Christus dirigat viam nostram ad vos. integro ordine iter suum disponi 
postulat, primum a deo patre, quia ab ipso sunt omnia, deinde a domino 
Iesu Christo, per quem sunt omnia, ut virtus atque providentia patris et
 filii adventum eius commendet, ut acceptabilis fiat audientibus se et 
inpedimenta diaboli solverentur ad dirigendum iter eius.
</p><p>3:12. Vos autem dominus multiplicet et abundare faciat caritate 
in invicem in vos et in omnes sicut et nos in vos 13. ad confirmanda 
corda vestra inreprehensa in sanctimonia coram deo et patre nostro in 
adventu domini nostri Iesu cum omnibus sanctis suis. ut gaudium suum, 
quo de eis gaudet, cumulet, in omnibus bonis multiplicari illos exoptat,
 ut veniens ad eos plus inveniat in eis, quod laude dignum sit, quam a 
Timotheo audierat, ut inreprehensibiles inveniantur cum sanctis in 
caritate dei patris et adventu domini nostri Iesu Christi, cum coeperit 
ante tribunal eius examinatio singulos adprobare. deum vocat propter 
terrorem maiestatis eius, patrem vero propter benignitatem, qua dignatus
 est (dignatur) credentes sibi adoptare in filios, quod in adventu 
domini manifestabitur.
</p><p>4:1. Quod superest itaque, fratres, rogamus vos et obsecramus in 
domino Iesu, ut quemadmodum accepistis a nobis qualiter oporteat vos 
ambulare et placere deo, sicut et ambulastis, ut abundetis magis. hoc 
est quod supra dixi, quia ad cumulandum gaudium suum crescere illos vult
 in bonis operibus secundum mandata apostolica.
</p><p>4:2. Scitis enim quae praecepta dedimus (dederim) vobis per 
dominum nostrum Iesum. 3. {nam} haec est voluntas dei, sanctificatio 
vestra, abstinere vos a fornicatione, 4. scire unumquemque vestrum suum 
vas possidere in sanctimonia et honore, 5. non in passione desiderii, 
sicut et gentes quae ignorant deum, 6. ut ne quis supergrediatur neque 
circumveniat in negotio fratrem suum, quoniam vindex est dominus de his 
omnibus, sicut et praedicavimus vobis et testificati sumus. quamvis 
laudet eos in tota epistola, tamen conmonet, ne aliqua subreptione ad 
inlicita deducantur et incurrant vindictam, quam ultricem malorum 
didicerunt, scientes hoc deo placere, si corpora sua intaminata 
custodiant, sed et cum fratribus simpliciter agant, ne similes gentibus 
inventi adoptionis nomine abdicentur.
</p><p>4:7. Non enim vocavit nos deus in inmunditia, sed in sanctimonia.
</p><p>8. quapropter qui spernit haec, non hominem spernit, sed deum, 
qui dedit spiritum sanctum in vos. ut fortius adstringat ad ea quae 
docet, dei interponit personam dicens: non hominem spernit, qui 
praeterit praecepta, sed deum. quem ideo dicit sanctum spiritum nobis 
dedisse, ut sancte vivamus, quia in corpore subdito peccatis non habitat
 spiritus sanctus.
</p><p>4:9. De affectione autem fraternitatis non habemus necessitatem 
scribendi vobis; ipsi enim vos a deo docti estis ad hoc, ut vos invicem 
diligatis. 10. nam et facitis illud in omnes fratres per universam 
Macedoniam. etiam hoc cum facere illos laudat, conmonet tamen, ut 
propensius hoc agant. quos enim ab ipso deo doctos dicit, promptiores 
esse debere in fraterna dilectione significat. propter multam enim 
caritatem deus miseratus (misertus) est nostri, cuius imitatores effecti
 non inmerito adoptatos nos ostendimus a deo in filios. Hortamur autem 
vos, fratres, abundare magis 11. et eniti quiescere et vestrum negotium 
agere et operari manibus vestris, sicut vobis praecepimus, 12. ut 
honeste ambuletis ad eos qui foris sunt et nullius desiderium sit vobis.
 iterum eadem hortatur, ut data opera abundent bonis actibus; ut enim 
significet vere hoc esse quod placet deo, frequenter hoc monet. 
iustitiae enim via tenenda est, ut ad misericordiam iure veniatur, ut 
qui inferiores sunt substantia, manibus laborent, ut ipsa intentione 
tollantur a vulgari inquietudine et prava cogitatione, ut disciplina 
eorum etiam ab infidelibus laudetur et possint provocari ad fidem.
</p><p>4:13. Nolumus autem vos ignorare (ignorare vos), fratres, de his 
qui dormiunt, ne contristemini sicut et ceteri qui spem non habent. 14. 
nam si credimus quod Iesus mortuus est et resurrexit, sic et deus illos 
qui dormierunt, per Iesum adducet cum eo. manifesta est ratio, quia si 
resurrectio creditur mortuorum futura, non sunt lugendi, qui cum signo 
crucis exeunt. lugendi autem vere sunt infideles, qui hinc transeunt in 
gehennam, ut ediscant verum esse quod credere noluerunt; fideles autem 
resurgent ad gloriam, ut qui in saeculo stulti habiti sunt propter 
fidem, videantur prudentes; providerunt enim sibi gloriam. hi sunt qui 
per Iesum, id est sub spe fidei huius exeuntes, adducentur cum eo in 
adventu eius, ut ab hominibus videantur. cum ipse tamen defuncti 
excessum lugendum prohibeat, alibi dicit: ne tristitiam haberem. sed iam
 suo loco solutum est.
</p><p>4:15. Hoc enim vobis dicimus in verbo domini quia nos qui 
vivimus, qui subrelicti sumus in adventu domini, non praeveniemus eos 
qui dormierunt, 16. quia ipse dominus in iussu, in voce archangeli et in
 tuba dei descendet de caelo et hi, qui mortui sunt in Christo, 
resurgent primi, 17. deinde nos qui vivimus una cum illis rapiemur in 
nubibus obviam domino Christo in aera et sic semper cum domino erimus. 
18. quare consolamini vos invicem in his verbis.
</p><p>1. sensu domini loqui se profitetur cum dicit: hoc vobis dicimus 
in verbo domini. ut enim fidam spem et ratam gloriam resurrectionis 
sanctis promissae demonstret, ordinem ipsum, quomodo futura sit, exponit
 nutu iudicis Christi sancto spiritu intimante, ut ipsa spe qui caros 
suos praemiserunt, non doleant addiscentes, quia in adventu domini 
priores resurgent qui in Christo moriuntur.
</p><p>2. ipse enim Christus dominus voluntate patris quasi primus 
angelus {dei} cum exercitu caelesti, sicut continetur in Apocalypsi 
Iohannis apostoli, descendet de caelo ad gerendum bellum nomine dei 
contra Antichristum. quo extincto iussu eius resurgent mortui. hoc est 
ergo in tuba dei descendere, nomine dei bellum gerere. est enim, ut ipse
 dixit ad Hiesum filium Nave, dux et princeps exercitus domini, propter 
quod archangelus dicitur.
</p><p>3. cum autem in tuba dei descendet, deus est, quia utrumque 
continent scripturae, sicut in Exodo, quem angelum in flamma apparuisse 
Moysi legimus, statim ipsum in subiectis deum esse agnoscimus, id est 
filium dei, dicente eadem scriptura: et accedens, inquit, Moyses avertit
 se, quia non potuit considerare in faciem dei.
</p><p>4. deus ergo est, quia filius dei verus est; dux autem et 
princeps ideo, quia caput omnium est, quia per ipsum omnia. 
resurgentibus ergo primis, qui in Christo mortui sunt, deinde nos qui 
vivimus rapiemur una cum illis baiulis nubibus obviam Christo in aeram 
(aera), ut cum domino omnes veniant ad praelium, et quos occiderant 
videant vivos, quia sicut domino famulatae sunt nubes, ita et his quos 
fratres suos dignatus est appellare. et sic semper cum domino erimus. in
 ipso enim raptu mors proveniet quasi per soporem, ut egressa anima in 
momento reddatur. cum enim tollentur, morientur, ut pervenientes ad 
dominum praesentia domini recipiant animas, quia cum deo mortui esse non
 possunt. hac spe consolari se invicem iubet eos, quia (qui) {adhuc more
 gentili} carorum suorum excessum putabant lugendum.
</p><p>5:1. De temporibus autem et momentis, fratres, non est necesse 
vobis scribi. 2. ipsi enim diligenter scitis, quia dies domini ut fur 
noctu sic veniet. 3. cum dicit: pax et firmitas, tunc repentinus illis 
superveniet interitus quemadmodum dolor partus praegnanti, et non 
effugient.
</p><p>1. hoc est quod |et| dominus in evangelio (in evangelio dominus) 
locutus est dicens: vigilate, quia nescitis horam, qua dominus vester 
venturus est, et iterum: si quis vobis dixerit: ecce hic Christus aut 
ecce illic, nolite credere. subito enim et ex insperato apparebit, sicut
 coruscatio apparet ab oriente in occidentem, habens se cum militiam 
exercitus dei patris ad perditionem Antichristi et satellitum eius.
</p><p>2. cum enim securi fuerint perfidi de regno diaboli interfectis 
sanctis {id est Enoc et Helia} laeti de victoria invicem sibi mittentes 
munera, sicut dicit Apocalypsis, tunc illis subito veniet repentinus 
interitus. in adventu enim suo Christus hos omnes disperdet, ut videntes
 sancti, quid evaserint, glorientur.
</p><p>5:4. Vos autem, fratres, non estis in tenebris, ut dies ille vos 
tamquam fur conprehendat; 5. omnes enim vos filii luminis estis et filii
 diei, non estis noctis neque tenebrarum.
<br />in tenebris ignorantiam significat et mendacium, in die autem 
scientiam et veritatem. idcirco Christianos non in tenebris esse dicit, 
gentiles autem vel incredulos Iudaeos filios tenebrarum, quia cultores 
sunt mendacii. quamobrem fideles securos esse debere significat, quia 
non ignorant futurum adventum domini, sed expectant solliciti, ut 
veniat. qui autem ignorant diffidentes de eo, repente illos conprehendet
 inprovidos et interficiet.
</p><p>5:6. Igitur non dormiamus sicut et ceteri, sed vigilemus et 
sobrii simus. 7. hi enim qui dormiunt, nocte dormiunt, et qui 
inebriantur, nocte sunt ebrii. 8. nos autem qui diei sumus, sobrii 
simus, induti thoracem fidei et caritatis et galeam spei salutis, 9. 
quia non posuit nos deus in iram, sed in adquisitionem salutis per 
dominum nostrum Iesum Christum, 10. qui mortuus est pro nobis, ut sive 
dormiamus sive vigilemus, simul cum eo vivamus. 11. propter quod 
exhortamini invicem et aedificate alterutrum, sicut et facitis.
<br />apertum est quod dicit. conmonet enim, ne securi de nomine 
salvatoris neglegenter agamus; ideo que tribus nos propugnaculis muniri 
debere, id est fidei et spei et caritatis. dum enim fides manet, spem 
excitat. spes autem necessario sollicita est de promissione nec dormit. 
caritas autem devotum offert deo; nihil enim adversum admittit caritas. 
idcirco enim mortuus est pro nobis dominus Iesus et resurrexit, ut sive 
vigilemus, hoc est vivamus, sive dormiamus, id est moriamur, una cum 
illo aeterna vita fruamur. hoc est quod supra dixit, quia fideles in 
adventu domini tam mortui quam vivi obviam tollentur domino et semper 
vivent cum eo. in hoc meditandum docet, ut invicem se in isto aedificent
 sensu.
</p><p>5:12. Hortamur (rogamus) autem vos, fratres, ut cognoscatis eos, 
qui laborant in vobis et praesunt vobis in domino et monent vos, 13. ut 
illis summum honorem habeatis in caritate propter opera ipsorum. pacem 
habete inter vos.
</p><p>1. hoc est, quod dicit et in alia epistola, presbyteros duplici 
honore honorandos, qui laborant in verbo et doctrina. quid enim prodest 
honorem sine fructu habere? aut quid magnum est offerre ei carnalia, qui
 tribuit spiritalia? potest enim pigere eum, qui inopiam patitur, 
exercitium facere, quod prosit audientibus. sicut enim divitiae 
neglegentiam pariunt salutis, ita et egestas dum saturari quaerit, a 
iustitia declinat. hinc Solomon nec nimis divitem se petit fieri nec 
egestosum. 
</p><p>2. hoc ipsum tamen in caritate fieri debere, ut honorificentia 
sacerdotis non {de} timore magis sit, sed de amore, ut etiam illi 
proficiat, qui facit. res enim quae sponte non fit, ad effectum non 
pervenit; quamvis ad praesens proficiat sumenti, nihil tamen proderit in
 futuro danti. et quia dissensio multa generat mala, pacificos eos esse 
hortatur.
</p><p>5:14. Rogamus autem vos, fratres, corripite inquietos, 
consolamini pusillianimes, opitulamini infirmes, patientes estote ad 
omnes. 15. videte ne quis malum pro malo alicui reddat, sed semper quod 
bonum est sectamini in invicem et in omnes. 16. semper gaudete in 
domino. 17. sine intermissione orate. 18. in omnibus gratias agite. haec
 est enim voluntas dei in Christo Iesu in vos. quoniam necesse est 
quosdam esse in plebe inmodestos, quosdam autem parvos animi 
(pusillianimes), hoc est timidos, quosdam vero fide infirmes, ideo que 
hos, qui moderati sunt et magnianimes et fide fundati, hortatur cum 
prece, ut his consulant, ut possint proficere sufferentes eos, ne si 
retributio fit malorum, peiores se fiant. idcirco nihil aliud quam bonum
 sectandum hortatur, non solum in causa fratrum, sed et in omnium. 
possunt enim bonis operibus adtrahi infideles ad credulitatem, ex qua 
semper gaudeatur in domino, hoc est in bono. orandum autem sine 
intermissione; sedulae enim preces provocant animum iudicis ad dandam 
misericordiam. in omnibus vero actibus bonis deo gratias agendas, qui 
hanc tribuit doctrinam in Christo Iesu domino nostro.
</p><p>5:19. Spiritum nolite extinguere. 20. profetias nolite spernere. 
21. omnia autem probate, quod bonum est, tenete. 22. ab omni specie mala
 abstinete vos.
</p><p>1. hoc dicit, ut non facile alicui per spiritum loquenti 
interdicatur - extinguitur enim, si incipientis loqui fervor 
contradictione sopitur -, ne forte non intellegentes dici ab eo 
spiritalia iniuriam faciant sancto spiritui et peccent per ignorantiam. 
neque aliquem, qui quasi scripturas revelet, non audiri patienter 
debere, sed omnia dicta examinari et sic iudicari, ne forte gratiam 
datam fratri dum respuunt, auctori repugnent.
</p><p>2. omnia ergo quae dicentur |a quocumque| probanda monet, et 
quicquid sobrie et bene dictum fuerit, retinendum. quaecumque enim 
apostolorum et ipsius domini dictis congruunt, ea bene dicta habenda 
sunt et retinenda; ab his autem, quae inimica fidei videntur, 
abstinendum. solent enim spiritus inmundi fallaciter quasi per 
imitationem dicere bona et inter haec subintroducere (subinducere) 
prava, ut per haec quae bona sunt accepto ferantur et mala, ut, quia 
unius spiritus dicta putantur, non discernantur ab invicem, sed per id 
quod licitum est, conmendetur inlicitum auctoritate nominis, non ratione
 virtutis. solent enim sub apostolorum nomine et ipsius domini infanda 
et adversa docere, ideo que omnia probanda monet, quia non possunt 
eloquia domini esse diversa.
</p><p>3. hinc est unde in alia (unde et Iohannis apostoli) epistola: 
nolite, inquit, omni spiritui credere, sed probate spiritus, si ex deo 
sunt. quia, si multa bona dicat, in aliquo autem quod fidei adversum est
 promat, sciatur non esse spiritus sanctus. nihil enim erroris poterit 
in sancto spiritu reperiri, sed aut per exercitium eloqui quaedam quidem
 spiritalia, quaedam vero carnalia, quia omnis error carni deputatur, 
aut certe conmento quodam astutiae bona fingit, ut his inserat mala, 
sicut supra memoravi, quemadmodum in Montano et Priscilla et Maximilla 
profetis Catafrygarum spiritus mundi imitatione quadam boni simulavit, 
ut per multa verisimilia necnon et vera mentiretur se esse spiritum 
sanctum.
</p><p>5:23. Ipse autem deus pacis sanctificet vos per omnia perfectos 
et integer spiritus vester et anima et corpus sine querella in adventu 
domini nostri Iesu Christi servetur.
</p><p>1. deus pacis Christus est; ait enim: pacem meam do vobis, pacem 
meam relinquo vobis. quippe cum omnia, quae habet pater, filii sint, 
hunc sanctificare nos optat apostolus, ut nos inlustret pietate 
clementiae suae et omnem actum nostrum dirigat in perfectione, ut 
integer sit spiritus datus nobis.
tunc enim integer est, si bonae vitae studeamus animam habentes mundam 
et corpus sine querella, ut totus homo sit perfectus. {potest enim 
corpus mundum esse et anima inquinari per malum cogitatum. ideo que 
spiritum in homine mundum dicit esse debere}.
</p><p>2. si autem mala vita {vel cogitatio} intercedat, non erit 
integer spiritus, quia deserit hominem peccatis obnoxium. dum enim 
dissentit |a deo| anima et corpus, {quamvis sine sensu sit,} alieni ab 
illo efficiuntur et velut perdens eos non erit integer spiritus. ad hoc 
enim datur homini, ut maneat in eo {et sit quasi caput eius}. integer 
ergo non erit - recens. pr. homini qui recedit ab eo, quando ea agit, 
quae vetat spiritus sanctus. - - recens. alt. quia perdit membra, dum 
recedit ab eo homo ea agens, quae odit sanctus spiritus. - </p><p>5:24. Fidelis est deus, qui vocat vos, qui et faciet.
</p><p>25. fratres, orate et pro nobis. fidelem deum dicit in promissis 
suis, ut securi de praemio recte versentur. et quia qui recte et iuxta 
evangelium vivunt, facile poterunt inpetrare quae postulant, idcirco 
orare eos pro se hortatur; facile enim multi inpetrant quod desiderant.
</p><p>5:26. Salutate fratres omnes in osculo sancto. sancta oscula sunt
 in salutatione Christiana, cetera carnalia sunt, quia quicquid sine 
Christo fit, carnale est ac per hoc et mortale. qui enim auctorem vitae 
contemnit, in morte est.
</p><p>5:27. Adiuro vos per dominum, ut legatur epistola haec omnibus 
fratribus. adstringit eos, ut solliciti sint ad legendam epistolam 
cunctis fratribus, ut cognoscant et laudes et admonitiones suas, per 
quas fiant perfecti.
</p><p>5:28. Gratia domini nostri Iesu Christi vobis cum. sic illos in 
bonis operibus vult proficere, ut gratia domini nostri Iesu Christi 
permaneat in eis in aeternum.
</p><h2 align="center"><a name="TOC-AD-THESALONICENSES-SECUNDA"></a>AD THESALONICENSES SECUNDA</h2>
<p>Argumentum. Quoniam in prima epistola ad Thesalonicenses data inter 
cetera etiam de adventu domini quaedam scripsit et de resurrectione 
sanctorum, nunc aliam scribit ad eos, in qua significat, licet obscure -
 neque enim possit aperte scribere -, de abolitione regni Romani et de 
Antichristi apparentia et damnatione et de quorundam fratrum 
inquietudine.
</p><p>1:1. Paulus et Silvanus et Timotheus ecclesiae Thesalonicensium in deo patre nostro et Christo Iesu.
</p><p>2. gratia vobis et pax a deo patre nostro et domino Iesu Christo.
 sollemnibus verbis scribit ad eos. solito enim more sermonum caput 
continetur epistolae. et idem ipsi tres sunt, quorum nomine scribitur, 
sicut et prima epistola.
</p><p>1:3. Gratias agere debemus deo semper de vobis, fratres, sicut 
dignum est, quoniam superexcrescit fides vestra et multiplicatur caritas
 uniuscuiusque omnium vestrum in vos invicem. deo se debitores de horum 
profectu in gratiarum actione profitentur, et ut non qualecumque esse 
debitum ostenderet, sicut dignum est, ait, ut pro tam infinito dono 
satis magnas gratias referendas deo testarentur. post acceptam enim 
primam epistolam meliores esse quam fuerant perstiterunt, ita ut in eo 
copiosi et abundantes viderentur, quod post domini et dei devotionem 
habemus mandatum, ut diligamus nos invicem.
</p><p>1:4. Ita ut nos ipsi gloriemur in vobis in ecclesiis dei pro 
patientia vestra et fide in omnibus persecutionibus vestris et 
pressuris, quas sustinetis 5. in exemplum iusti iudicii dei, in hoc ut 
digni habeamini regno dei, pro quo et patimini. gloriam esse suam in 
horum conversatione et persecutione tolerata testantur, in tantum ut 
apud ceteras ecclesias exempla eorum proferantur, ut imitatione ipsorum 
crescant in devotionem (devotione) passionum pro Christo et mereantur 
consequi quae promissa sunt sanctis in die iusti iudicii dei, cuius 
amore mundum spernere non dubitarunt. ipsae enim pressurae exempla sunt 
futurorum meritorum in his qui patiuntur ad gloriam, in illis autem qui 
persequuntur ad perditionem.
</p><p>1:6. Siquidem iustum apud deum retribuere eis, qui vos deprimunt,
 pressuram; 7. et vobis qui pressuram sustinetis, requiem nobis cum in 
revelatione domini Iesu de caelo cum angelis virtutis eius 8. in ignem 
flammae dantis vindictam in eos qui non noverunt deum, et in eos qui non
 obaudiunt evangelium domini nostri Iesu Christi, 9. qui poenas solvent 
in interitum aeternum a facie domini et gloria virtutis eius.
</p><p>1. quoniam exemplum iusti iudicii dei apparere dicit sive in 
bonos sive in malos, idcirco subsecutus ait: siquidem iustum apud deum, 
ut reddat unicuique secundum opera sua. quid tam iustum, |nisi| ut qui 
in saeculo bonos deprimunt et extorres faciunt persecutionibus, in 
futuro eadem patiantur quae faciunt, illi autem ut sint in requie cum 
ceteris sanctis, qui de magna tribulatione venientes regnum accipient 
aeternum in adventu domini de caelo, cum coeperit venire cum caelesti 
exercitu suo et ministro igne ad dandum vindictam in paganos, qui 
ignorant deum patrem esse Christi Iesu, et |in| Iudaeos, qui dicentes se
 scire deum non credunt evangelio Christi, quod dedit illi pater deus, 
ut traderet servis eius (suis)? 2. quos omnes praesentia domini et 
gloria maiestatis eius ignis exuret, ut debitas reddant poenas in 
aeternum interitum (interitus in aeternum) semper sentientes, non tamen 
penitus deficientes, ut ipsa poena illos quodam modo generet semper, quo
 consumatur.
</p><p>1:10. Cum venerit clarificari in sanctis suis et mirificari in 
omnibus qui crediderunt, quia fidem habuit testimonium nostrum super vos
 in die illa adventus domini. duplicem continet sensum; adveniet enim 
punire malos et glorificare bonos. ipse enim clarus et mirabilis 
videbitur in eos qui credunt exemplo et fidei apostolorum, cum fuerint 
coronati, testimonium reddente eis evangelio in die domini; severus 
autem apparebit in incredulos, cum aeternis poenis coeperint coartari. 
corona enim discipulorum magistri est gloria et veritas eius 
incredulorum est poena, quia quod praedicabatur, non credebatur.
</p><p>1:11. In quo et oramus semper pro vobis, ut vos dignos habeat 
vocatione sua deus noster et impleat omni placito bonitatis et opere 
fidei in virtute, 12. ita ut clarificetur nomen domini nostri Iesu 
Christi in vobis et vos in ipso secundum gratiam dei nostri et domini 
Iesu Christi. gaudio addit et preces, ut, quia devoti sunt, dignetur 
deus adiuvare eos, ut perficiant opus coeptum ad claritatem domini 
nostri Iesu Christi, ut perseverantia discipulorum testimonium sit 
magistro ad gloriam. auctoritas enim magistri in discipulorum est 
fiducia, cum se in accepta gratia faciunt digniores.
</p><p>2:1. Rogamus autem vos, fratres, super adventu domini nostri Iesu
 Christi et nostrae congregationis in ipsum, 2. ne facile moveamini a 
sensu vestro neque conturbemini, neque per spiritum neque per verbum 
neque per epistolam tamquam a nobis missam, quasi instet dies domini. 3.
 ne quis vos seducat ullo modo, quia nisi venerit defectio primum et 
revelatus fuerit homo ille peccati, filius perditionis, 4. qui 
adversatur et extollitur super omnem qui dicitur deus, aut quod colitur,
 ita ut in templo dei sedeat, ostendens se ipsum quasi sit deus.
</p><p>1. obsecrat eos ne leviter et facile de adventu quasi inminentis 
domini opinionem reciperent, et talia dat mandata, ut etiam si per 
spiritum aliquis velut profeta fuerit locutus, credi ei non debeat, 
neque si per tractatum aut per epistolam nomine forte apostolorum 
scriptam, adsensum tribuendum. solent enim tergiversatores, ut fallant, 
sub nomine clari alicuius viri epistolam fingere, ut auctoritas nominis 
possit conmendare quod per se ipsum recipi non posset. hoc ideo, ne ipsa
 perturbatione, dum incauti invenirentur, possent seduci ad adorandum 
diabolum, qui idcirco haec iactabit, ut sub nomine salvatoris 
(salvatoris nomine) apparens ac fallens sanctos velit se adorari, ut 
decipiat credentes in Christum.
</p><p>2. sed ut locum aut occasionem fallendi, quam se putat habere, 
non habeat inpudentissimus satanas, tempus et signa adventus domini 
designavit, quia non prius veniet dominus, quam regni Romani defectio 
fiat et |ante| appareat Antichristus, qui interficiet sanctos, reddita 
Romanis libertate, sub suo tamen nomine. sciens enim venturum dominum ad
 se conprimendum nomen eius sibi usurpabit, et ut regnum eius verum esse
 videatur et trahat se cum qui simul cum eo pereant, ita ut in domo 
domini in sede sedeat Christi, ut ipsum deum se adserat, non filium dei.
</p><p>3. unde in evangelio ad Iudaeos dominus ait: ego veni in nomine 
patris mei et non me recepistis; si alius venerit in suo nomine, illum 
accipietis. quamobrem ex circumcisione aut circumcisum venire illum 
sperandum est, ut sit Iudaeis credendi illi fiducia. itaque cum 
Thesalonicensibus scribit apostolus, docet omnes in re huiuscemodi 
cautos esse debere.
</p><p>2:5. Non meministis quod me adhuc apud vos agente haec dicebantur
 vobis? 6. et nunc quid detineat scitis, ad hoc ut reveletur ille in suo
 tempore. hoc superesse dicit, ut reveletur ille, qui ante dominum 
venturus est, ut iam speretur et dominus venturus. quod supra quasi sub 
velamine fatus est dicens: nisi prius venerit defectio, quam regni 
Romani abolitionem superius intellegendam memoravi, ut, cum defecerit et
 venerit Antichristus, tunc adventus domini inminere credatur.
</p><p>2:7. Nam mysterium iam operatur iniquitatis, tantum ut qui nunc 
tenet, teneat, quoadusque de medio fiat. mysterium iniquitatis a Nerone 
coeptum est, qui zelo idolorum et apostolos interfecit instigante patre 
suo diabolo, usque ad Diocletianum et novissime Iulianum, qui arte 
quadam et subtilitate coeptam persecutionem implere non potuit, quia 
desuper concessum non fuerat.
his enim ministris utitur satanas, ut interim sub turba deorum ad 
seducendos homines unius veri dei manifestationem inludat, quamdiu 
steterit regnum Romanorum (Romanum); hoc est quod dixit: donec de medio 
fiat.
</p><p>2:8. Et tunc reveletur (revelabitur) ille iniquus, quem dominus 
Iesus interficiet spiritu oris sui et destruet inluminatione praesentiae
 suae. 9. cuius est adventus secundum operationem satanae, in omni 
potestate et signis et prodigiis mendacii.
</p><p>1. post defectum regni Romani appariturum Antichristum dicit, 
sicut memoratum est. novissimo enim tempore sciens diabolus inminere 
sibi interitum - deficiente autem regno Romano et ille de caelis 
mittetur deorsum proiectus in terram, sicut dictum est in Apocalypsi 
Iohannis apostoli - subornabit sibi in quo et per quem signa quaedam 
virtutis permissu iusti dei faciens, se conmendet ut adoretur, quasi sit
 deus. imitabitur enim, ut sicut filius dei divinitatem suam homo natus 
vel factus signis ac virtutibus demonstravit, ita et satanas in homine 
apparebit, ut virtutibus mendacii ostendat se deum, sicut supra dictum 
est.
</p><p>2. revelatio vero mysterii iniquitatis haec est; cum {enim} 
apparuerit Antichristus, cognoscetur ipse esse quasi eorum deus, quos 
prius nutu eius ut deos coluit vulgus, quorum sit ipse primus aut 
summus, quod signorum virtutibus faciet credibile. ideo mendacii 
portenta dixit, quia hoc se vult credi per signa quod non est, ut 
decipiat quos circumventurus est. quod sanctis ideo praedictum est, ut 
sciant quid caveant.
</p><p>2:10. In omni fallacia iniquitatis his qui pereunt, pro eo quod 
dilectionem veritatis non susceperunt, ad hoc ut salvi fierent. his 
dicit fallaciam iniquitatis prodigiorum eius proficere qui perituri 
sunt. quia enim veritatis caritatem spreverunt, per quam salvari 
potuerant apostolis praedicantibus, traditi sunt diabolo; nolentes enim 
salvari deseruntur a deo.
</p><p>2:11. Et idcirco mittet illis deus operationem erroris, in hoc ut
 credant mendacio, 12. quatenus iudicentur omnes qui non crediderunt 
veritati, sed consenserunt iniquitati. operatio erroris est falsis fidem
 conmittere, ut qui claritatem luminis diem esse consentire noluerunt, 
putent tenebras diem dici debere, ut possint propensiori delicto rei 
facti sine contradictione damnari veritatis inimici, fautores autem 
iniquitatis.
</p><p>2:13. Nos vero debemus deo gratias agere semper de vobis, fratres
 dilecti a domino, quia adsumpsit vos deus a principio ad salutem in 
sanctificatione spiritus et fide veritatis, 14. in quam vocavit vos per 
evangelium nostrum in adquisitione gloriae domini nostri Iesu Christi. 
hoc loco praescientia dei personat, qui scit omnium mentes ante 
nativitatem eorum; nec enim latet illum, qui credituri sunt. idcirco hos
 a principio sciit fideles fore, qui credentes augmentum fidei faciunt, 
non detrimentum. sanctificati enim per fidem veritatis evangelii filii 
dei adquiruntur ad augmentum gloriae corporis Christi, sicut et in alia 
epistola ait: ut crescant, inquit, omnia in incrementum dei. quique 
(quicumque) enim deserto diabolo confugiunt ad fidem Christi, augmentum 
faciunt deo in corpore Christi, qui prius fecerant detrimentum.
</p><p>2:15. Itaque, fratres, state et tenete traditiones nostras, quas 
didicistis sive per verbum sive per epistolam nostram. ut praescientia 
dei maneat in salutem illorum, idcirco in traditione evangelii standum 
ac perseverandum monet, ut solliciti sint, ne desidia et otio torpentes 
in operibus dei non impleant quod coeperunt. sic enim praescit credere 
et posse manere, si crebra admonitione pulsentur.
</p><p>2:16. Ipse autem dominus noster Iesus Christus et deus pater, qui
 dilexit nos et dedit consolationem aeternam et spem bonam in gratiam, 
17. consoletur corda vestra et stabiliat in omni opere et verbo bono. 
quoniam pater et filius una virtus una que divinitas et substantia est, 
ideo que non dubitavit primum dominum nostrum Iesum Christum nominare, 
deinde deum patrem nostrum dignatione eius, non veritate naturae, qui in
 tantum dilexit nos, ut filium suum daret pro nobis, deum pro hominibus,
 pro servis dominum, pro adoptivis filium verum, ut mors eius vita 
nostra sit et resurrectio eius iustificatio nostra, secundus autem 
adventus eius requies vitae nostrae et gloria in aeternum, ut ipsa 
(ista) spes consolatio sit praesentium pressurarum, per quam fundati 
crescerent in bonis operibus et doctrina.
</p><p>3:1. Quod reliquum est, fratres, orate pro nobis, ut verbum 
domini currat et clarificetur, sicut et apud vos, 2. et liberemur ab 
iniquis et nequam hominibus; non enim omnium est fides. de cetero 
orandum hortatur, ut dignetur deus doctrinam suam infatigabili cursu 
dirigere et transfundere per os apostoli sui in aures audientium et ut 
conpesceret et sedaret malorum hominum seditiones, qui diffidunt 
veritati, et loquendi fiducia cresceret apostolo ad eius fructum et 
conversionem multorum.
</p><p>3:3. Fidelis autem deus, qui stabiliet vos et custodiet ab omni 
malo. quoniam deus fidelibus et bonae vitae hominibus auxilium suum non 
defuturum in necessitate promisit ad confirmationem illorum, hi autem 
tam in fide quam in opere aemuli erant bonorum, idcirco fidelem deum 
dicit in promissis eius, quia providentia eius esset circa eos.
</p><p>3:4. Confidimus autem in domino de vobis, quod ea quae 
praecipimus, et facitis et facietis. propter quod mereri illos, ut dei 
defensione tutos praestari confideret, idcirco ea quae illis 
praecipiebat in nomine domini, fieri ab illis et futura esse non 
dubitabat (dubitat).
</p><p>3:5. Dominus autem dirigat corda vestra in dilectione dei et 
expectatione Christi. hoc illis exoptat a deo, quod non ambigit posse 
praestari, ut in dei caritate cor eorum proficeret ad expectandum 
adventum domini, ut contempto saeculo desideretur adventus eius, qui 
saeculum vicit.
</p><p>3:6. Denuntiamus autem vobis, fratres, in nomine domini nostri 
Iesu Christi, secernere vos ab omni fratre intemperanter ambulante et 
non secundum traditionem quam acceperunt a nobis. quoniam in omni plebe 
non omnes obaudientes (oboedientes) sunt verbo doctrinae, non legis, sed
 suum placitum et consilium sequentes, propter hoc declinandum ab eis 
(his) praecipit, ut cognoscant semetipsos errare.
</p><p>3:7. Ipsi enim scitis quemadmodum debeatis imitari nos, quia non 
intemperanter viximus inter vos 8. neque gratis panem edimus a quoquam, 
sed in labore et in fatigatione noctu die que operantes, ad hoc ne 
graves essemus cuiquam vestrum, 9. non quia non habuerimus potestatem, 
sed ut nosmetipsos formam daremus vobis ad imitandos nos. non illos 
ignaros dicit operis et laboris sui, quem sedulo exitu operabatur, ne 
pane indigeret alieno, ut exemplum daret eis ad imitandum illum. neque 
enim reprehensibile esset, si panem ab his acciperet ad corporis curam, 
qui animis illorum escam spiritalem praebebat, quae etiam corpori 
inmortalitatem cum gloria procuraret. tunc etenim exerta potest esse 
libertas, si semetipsum quis ventris causa aut pecuniae nulli subiciat, 
suo pane contentus; maxime quod ad laudem magis proficit, si, cum liceat
 et sit sumendi potestas, contemnat. hic talis prodesse potest 
audientibus se. reverentiam enim habebunt rigoris huius et ea, quae ab 
hoc mandantur, praetermitti non poterunt.
</p><p>3:10. Nam cum essemus apud vos, hoc praecipiebamus vobis, quod si quis non vult operari, nec manducet.
</p><p>1. non solum verbis docebat, sed exhortabatur (hortabatur) et 
factis; idonei enim magistri est, si ea quae verbis doceat (docet), 
operibus expleat. tunc etenim addiscentes sciunt vera esse quae audiunt,
 si neglegi illa non viderint a doctore.
</p><p>2. quamvis enim manifeste vera esse non ignorentur quae docentur,
 tamen, si neglegi coeperint a magistro, difficile proficient 
audientibus; magis enim opera suadent quam verba. quamobrem magnis 
praemiis remunerandi sunt, qui neglegentibus magistris de solis verbis 
proficiunt tam in opere quam in sensu. forma ergo erat eis (his), qui 
mediocris vel tenuis erant substantiae in plebe, ut discerent quatenus 
libertatem suam non amitterent.
</p><p>3. unde et Solomon: raro, inquit, inferes pedem ad amicum tuum, 
ne satiatus tui oderit te. qui enim frequenter ad alienam mensam 
convenit, otio deditus aduletur necesse est pascenti se, cum religio 
nostra ad libertatem homines advocet. ideo que si quis, inquit, 
manducare spernit, cesset ab opere, ut, quia nullus sine cibo potest 
vivere, det operam laborandi, ut arbitrio suo vivens deum possit habere 
propitium.
</p><p>3:11. Audivimus enim quosdam ambulare inter vos intemperanter 
nihil operantes, sed curiose agentes. qui otiosi esse desiderant, id 
agunt quatenus occasiones nascantur (occasio nascatur), qua introitum 
suum desiderabilem faciant domibus divitum: ambulantes gesta et 
opiniones verborum subtiliter conligunt scientes quid de quo velint 
audire, ut libenter et requisiti pascantur. quod factum valde abhorret 
disciplina dominica; horum enim venter deus est, qui foeda cura 
necessaria procurant (provident).
</p><p>3:12. His igitur huiuscemodi denuntiamus et exhortamur in domino 
Iesu Christo, ut cum quiete operantes suum panem manducent. ut eis 
facilius suadeat, interposito nomine domini |nostri| Iesu Christi 
exhortatur eos, ut obaudiant quod eis sit utile.
</p><p>3:13. Vos autem, fratres, nolite deficere in benefaciundo. 14. 
quodsi quis non obaudit verbo nostro per epistolam, hunc notate et 
nolite cum eo conversari, ut reverentia confundatur. 15. non velut 
inimicum existimetis, sed monete consiliis ut fratrem.
</p><p>1. propter quod superius unumquemque suum panem manducare debere 
praecepit, ne forte quidam illorum occasionem parcitatis et 
inhumanitatis captarent, ideo statim subiecit: vos autem, inquit, 
fratres, nolite defatigari benefacientes. neque enim in reprehensionem 
venit, qui humanus et largus est, sed hic, qui cum possit laborem ferre,
 otio vult vitam agere. quem si epistolae auctoritas non corrigit, 
notandum hunc {et} nec conversandum cum eo praecipit, ut confusus qui ab
 omnibus evitatur, subiceret se praeceptis apostoli.
quod tamen sine iracundia et contumelia vult fieri, ut patienter 
declinetur ab eo, ita tamen ut si res adtulerit loqui cum eo, monendum 
illum, ut patiatur se corripi, nec ultra praecepta apostoli contemnenda;
 familiaritatem quoque tamdiu cum eo non haberi (habere), quamdiu 
obaudiens fiat.
</p><p>2. nam si ad iracundiam contumeliis lacessatur (lacessitur), 
peior se fiet. incitatur enim ad contentionem et incipiet erratum suum 
velle defendere, post autem erubescere emendare se, ne quod prius 
excusabat, postea fateri videatur.
</p><p>3:16. Ipse autem deus pacis det vobis pacem semper in omni loco. 
dominus cum omnibus vobis. semper quod suum est, bono voto illos 
prosequitur quasi carissimos filios optans semper cum eis pacem manere, 
quae est dux ad vitam aeternam. cum his enim dominus se esse promisit, 
qui fuerint pacifici.
</p><p>3:17. Ipsa salutatio mea manu Pauli, quod est signum in omni 
epistola. ita scribo. propter interpolas et adulteratores scripturarum 
semper se manu sua in omni epistola sua salutationem subscribere 
testatur, ut sub nomine eius epistola acceptolari (accepto ferri) non 
possit, quae non fuerit manu eius subscripta.
</p><p>3:18. Gratia domini nostri Iesu Christi cum omnibus vobis. haec 
salutatio manu apostoli conscripta est, qua gratiam domini nostri Iesu 
Christi optat esse cum eis. {amen}.
</p><h2 align="center"><a name="TOC-AD-TIMOTHEUM-PRIMA"></a>AD TIMOTHEUM PRIMA</h2>
<p>Argumentum. Timotheus filius fuit mulieris Iudaeae fidelis patre 
Graeco, cuius causa parvulus circumcidi non potuit, |et| qui |a| studio 
matris suae sacras litteras didicit, quibus operam dans bonam sibi vitam
 instituit. hunc apostolus cum voluisset adsumere sciens idoneum fore 
dispensatorem evangelicae veritatis, causa Iudaeorum conpulsus est 
circumcidere eum instantibus eis, ut qui matre Iudaea natus esset, 
incircumcisus adsumi non deberet ad magisterium propter testimonium 
generis. hunc ergo iam creatum episcopum instruit per epistolam quomodo 
deberet ecclesiam ordinare.
</p><p>1:1. Paulus apostolus Christi Iesu secundum imperium dei 
salvatoris nostri Christi Iesu spei nostrae, 2. Timotheo Germano filio 
in fide. gratia, misericordia, pax a deo patre et Christo Iesu domino 
nostro. patris et filii imperio apostolum se factum ostendit, ut in deo 
patre salutem et Christo filio eius spem praedicaret, ut quia nemo negat
 salutem esse in deo, nec quisquam dubitaret spem esse in Christo Iesu, 
quem a mortuis excitatum exemplum huius spei dedisse cognoscerent. hoc 
modo scribit Timotheo, ut securior (securus) esset de sua ordinatione, 
quia imperio patris et filii electus est ad docendum. quem verum filium 
appellat, sed in fide, sicut {dicit} ad Corinthios: in Christo enim 
Iesu, inquit, per evangelium ego vos genui. haec vera et firma generatio
 est, quae nescit occasum, nescit morbos et pestilentias, quae ignorat 
famem et sitim, didicit autem in regno dei nullius egere, quia futura 
est dono dei inmortalitas gloriosa in regno dei et Christi, quorum 
gratiam, misericordiam et pacem exoptat cum isto manere.
</p><p>1:3. Sicut rogavi te subremanere Effesi, cum irem in Macedoniam, 
ut denunties quibusdam, ne aliter doceant 4. neve intendant fabulis et 
genealogiis infinitis, quae quaestiones praestant magis quam 
aedificationem dei, quae est in fide. filius a patre rogari non debuit, 
sed propter caritatis affectum et, ut illi formam humilitatis 
ostenderet, obsecrat episcopus coepiscopum suum, ne pateretur Iudaeos 
aliter populum quam ab apostolo tradebatur docere, ne oblectarentur 
fabulis, quas narrare consueti sunt Iudaei de generationum suarum 
origine, de Abraham et Isaac et ceteris patriarchis et de circumcisione 
et his quae postea tradita sunt a Moysi, ne circumvenirentur ad haec 
colenda, quae carnaliter data fuerant. quid enim opus est generationum, 
quas constat esse infinitas per traducem, facere mentionem, et quid et 
quatenus factum est sub unoquoque eorum, et non potius conpendio per 
fidem salutem quaerere? inde enim quaestiones oriuntur, cum quid {et 
quando} et quomodo et quare factum est tractatur. quae res impedit 
saluti.
</p><p>1:5. Finis autem praecepti est caritas de corde puro et 
conscientia bona et fide non simulata, 6. a quibus quidam errantes 
conversi sunt in vaniloquium 7. volentes esse legis doctores, non 
intellegentes neque quae dicunt neque de quibus adfirmant. quoniam 
omnium maior est caritas, hanc finem esse dixit, id est perfectionis, 
consummationem omnium praeceptorum, si tamen ex puro corde (corde puro) 
sit et bona conscientia. vera enim caritas non potest malam vitam habere
 nec simulatam fidem, in quibus omnis lex impletur et profetae.
quidam autem Iudaeorum mysterium legis ignorantes et profetarum, quia 
usque ad Christum servanda sunt tradita, erraverunt putantes praedicato 
Christo et legem factorum in numeniis et circumcisione et escis 
discernendis servari debere. idcirco in vaniloquium dicit eos conversos,
 quia volebant docere quae ignorabant.
</p><p>1:8. Scimus autem quia bona est lex, si quis eam (ea) legitime 
utatur 9. certum habens hoc, quod iusto lex non est posita, iniustis 
vero et inobsequentibus, inpiis et peccatoribus, scelestis et profanis, 
patricidis et matricidis et fornicatoribus, 10. homicidis, masculorum 
concubitoribus, plagiariis, mendacibus, periuris et si quid aliud sanae 
doctrinae adversatur, 11. quae est secundum evangelium gloriae beati 
dei, quod creditum est mihi.
</p><p>1. bonam esse legem, quae per Moysen data est, non negat, ita 
tamen ut sensus eius sciatur et quomodo data est accipiatur. hic enim 
scit legem et qua causa data sit, qui praedicato Christo deserit illam 
ex parte, qua lex factorum appellatur, circa dilectionem autem dei 
utatur ea, adserens et adfirmans |ea|, quae de salvatore dicta sunt a 
lege et profetis.
</p><p>2. hic enim legitime utitur lege, qui potest discernere ea, quae 
ad tempus data sunt, ab his quae perpetua sunt; et quae ad Christi 
pertinent sacramentum, servari iam in futurum non oportere, quasi 
venturus credatur qui iam venit. si ergo omnia locis suis accipiantur, 
bona sunt; si quo minus, mala erunt adserenti perverse; peccare est enim
 unaquaeque minime locis suis exponere.
</p><p>3. praeterea quia iustis lege non opus est, id est his qui 
accepta remissione peccatorum iustificati sunt, ne iam vivant sub lege, a
 qua liberati sunt dono dei per fidem Christi, ut de cetero servata lege
 naturae, quae creatoris cognitionem recepit et non peccari hortatur, 
iudicii diem expectent, in quo iusti remunerandi sunt custodientes legem
 naturalem. quam si humanum genus ducem habuisset, lex in litteris per 
Moysen data non esset. sed quia contemptui ducta est, quasi nullius 
esset auctoritatis, scriptura firmata est, ut sciretur quod servanda 
esset et propter tempus praesens, et quia requisiturus est in futurum 
qui illam firmavit, a quibus neglecta {et} a quibus servata est. itaque 
non solum propter malos actus et vitia corporis legem datam dicit, sed 
et propter perfidiam, qua spernebant creatorem, ut bene vivere 
addiscerent et gratias agerent creatori (conditori).
</p><p>1:12. Et gratias ago ei, qui me confortavit Christo Iesu domino 
nostro, quod fidelem me existimavit, ponens in ministerium, 13. qui 
prius eram blasfemus et persecutor et contumeliosus; sed misericordiam 
consecutus sum, quia ignorans feci nondum credens. 14. superabundavit 
autem gratia domini nostri cum fide et dilectione, quae sunt (est) in 
Christo Iesu.
</p><p>1. propter quod omnis incredulus infirmitatem animi patitur 
constrictus carnali ratione, ne credat spiritalia, idcirco Christo se 
gratias dicit agere, quia apparentia maiestatis suae inbecillitatem 
mentis eius roboravit, quia inpossibile putabat esse, quod de domini 
potestate et gemina nativitate et resurrectione et spe praedicabatur.
</p><p>2. confirmatus autem talis visus est, qui dignus esset ac posset 
dispensator esse sacramenti dominici, ut ea vera per legem firmaret, 
quae prius amore legis incredibilia iudicabat, et in persecutionibus 
gauderet, quas prius quasi iuste velut impiis (credentibus) inferebat, 
dolens quia fecerat, laetus quia patiebatur. tantam enim spem didicerat 
in eo, quem ante negabat, ut plus gauderet in patiendo quam prius 
exultaverat in persequendo.
</p><p>3. non enim malitia hoc agebat, sed errore, cui facile potest, 
cum resipiscit, ignosci. qui autem scit vera esse quae negat, hic non 
errore hoc agit, sed malivolentia, huius incurabile vulnus est; invidia 
enim conpellitur falsum appellare quod scit verum.
</p><p>1:15. Humanus sermo et omni acceptione dignus, quia Christus 
Iesus venit in hunc mundum peccatores salvos facere, quorum primus sum 
ego; 16. sed ideo misericordiam consecutus sum, ut in me ostenderet 
Christus Iesus omnem magnanimitatem et patientiam ad exemplum eorum, qui
 credituri sunt illi, in vitam aeternam.
</p><p>1. quid tam gratum tam que iucundum quam peccatoribus 
indulgentiam praedicare? quis enim sine peccato est, ut hoc munus non 
cum omni gratiarum actione suscipiat, deum auctorem huius praeferens et 
conlaudans in Christo? qui ut hominem peccatis ablueret, de caelestibus 
ad terrena descendens carnem peccati accepit, terrenis se admiscuit, ut 
eum caelestem efficeret, mori se passus est, ut illum morti erutum 
paradiso redderet inmortalem?
</p><p>2. quis haec beneficia non in infinitum extollat, quae deus 
praestitit homini, dominus servo, conditor creaturae, ut plus adhuc 
esset in beneficiis humanis, quam cum fecit quae non erant, posteaquam 
fecit? etenim derelictus ab his et contemptus et contumeliis adpetitus 
addit ad beneficia non requisitus, ut gratior esset et plus 
praeferendus, dum reparat, quam cum fecit, ut ostenderet unum se esse, 
qui haec omnia possit. igitur sic Christus praesidium tulit homini, ut 
puritatem suam minime (non) violaret nec amitteret potestatem. hominem 
enim nasci se voluit pro certo habens carnis contactu minime se violari;
 conversationi humanae se miscuit sciens peccatis se corrumpi non posse;
 occidi se passus est non nescius mortem sibi |minime| dominari {non 
posse}, sed eam sua obprimere potestate.
</p><p>3. haec ergo gessit, ut omnia se posse doceret. humilitas enim 
ista non ad diminutionem eius proficit, sed ad gloriam et non solum 
eius, verum etiam in ipsum credentium; dignitas est enim servum esse 
potentis. cum ante apostolum multi utique credidissent Iudaeorum ex his,
 qui dominum ipsum occiderunt, apostolus tamen, ut se humiliet, adhuc 
dolens de sua incredulitate, primum se omnium peccantium vocat.
</p><p>4. quoniam enim prae ceteris sacramento se inbuit salvatoris, 
propius ad cognoscendam magnificentiam eius accedens accusat se magis, 
qui tantum boni tarde agnovit, nec ultro, sed misericordia eius 
praeventus, ut ipse testis esset divinitatis eius, quem prius ut hominem
 mortuum aestimabat.
haec accusatio eius est, laus vero salvatoris, qui ad exemplum ceterorum
 credentium persequentem se vocavit ad gratiam, ut per patientiam suam 
et magnanimitatem in eo ostenderet ceteris, qui inimico tam benignus 
(benivolus) exstitit, qualis esset futurus ad se decurrentibus.
</p><p>1:17. Regi autem saeculorum inmortali, invisibili, soli deo honor
 et gloria in saecula saeculorum. amen. haec ad dei patris personam 
pertinent, quem inmortalem ideo solum et invisibilem appellat, quia 
omnis inmortalitas ab ipso est, ut ipsi soli magis conpetat in veritate;
 quia quisque inmortalis est, non a se hanc habet, sed ab illo. simili 
modo et in evangelio legitur dicente domino quia nemo est, inquit, bonus
 nisi unus deus; et iterum ipse dicit: bonus homo de bono thensauro 
profert bona? nemo tamen nisi unus deus bonus est, quia ipse fons 
bonitatis est, ex quo ceteri potantur, ut boni sint. ipse est et 
invisibilis solus deus, quia nulli umquam |nullo modo| visus est; omnia 
enim agit per filium, quem idcirco visum dicimus, ut, licet aliter quam 
est, apparuisse tamen illum significemus. honorificentiam ergo et 
gloriam deo patri in veritate pronuntiat, cuius pietate ac providentia 
Christus liberavit peccatores ex morte.
</p><p>1:18. Hoc praeceptum conmendo tibi, fili Timothee, secundum 
praecedentes super te profetias, ut milites in illis bonam militiam 19. 
habens fidem et bonam conscientiam, quam quidam repellentes circa fidem 
naufragaverunt. 20. ex quibus est Hymeneus et Alexander, quos tradidi 
satanae, ut discant non blasfemare.
</p><p>1. postquam dei patris et Christi filii eius quae et quanta 
beneficia sint circa peccatores homines memoravit, qui cum essent 
puniendi, non solum ignovit eis, sed et iustificavit et in filios sibi 
adoptavit, quo ordine populum disciplina ecclesiastica inbueret, in 
subiectis ostendit conmonens, ut memor electionis suae sanctus Timotheus
 ad id quod praedestinatus est impleat.
</p><p>2. praedestinatus est enim, quando ad hoc ab apostolo adsumptus 
est, ut ordinaretur, dignus iudicatus futurus episcopus, ut impleret 
militiam evangelicam in fide et pura conscientia. qui enim fideliter 
docet, non potest malam habere conscientiam. tunc enim fidem exhibet 
praedicationi, si se abstineat a contrariis omnibus, quia exemplo 
bonorum operum multos lacessit ad credulitatem fidentes de spe 
praedicationis.
</p><p>3. nam qui fidem spernit, procul dubio malae est conscientiae. 
aut enim hypocrita praedicator |est| aut apertus blasfemus, sicut erant 
Hymeneus et Alexander, qui deserentes fidem naufragi facti sunt, id est 
nudi veritate aut privati vita. quid est enim veritas nisi vita? quos 
tradidisse se dicit satanae, ut emendarentur causa blasfemiae. traditio 
autem haec est, quia conmotus apostolus blasfemiis eorum sententiam 
protulit in eos, diabolus autem qui ad hoc paratus est, ut aversos a deo
 accipiat in potestatem, audita sententia corripuit (corripit) eos, ut 
intellegerent hac causa se poenis adstringi, quia blasfemaverant.
</p><p>4. hinc est, unde in evangelio dictum est inter cetera: iam noli 
peccare, ne quid tibi deterius contingat, ostendens causa peccati 
aliquando infirmitates inferri corporibus. et quia ministro diabolo 
fiunt, declaravit dominus dicens inter multa: haec autem cum sit filia 
Abrahae, quam adligaverat satanas decem et octo annis, non oportuit 
solvi a vinculo die sabbati?
</p><p>2:1. Exhortare ergo primo (primum) omnium fieri deprecationes, 
orationes, postulationes, gratiarum actiones pro omnibus hominibus, 2. 
pro regibus et pro omnibus qui in sublimiori loco positi sunt, ut 
placitam et quietam vitam degamus in omni pietate et castitate. 3. hoc 
enim bonum et acceptum coram salvatori nostro deo, 4. qui omnes homines 
vult salvos fieri et in agnitionem veritatis venire.
</p><p>1. haec regula ecclesiastica est tradita a magistro gentium, qua 
utuntur sacerdotes nostri, ut pro omnibus supplicent deprecantes pro 
regibus huius saeculi, ut subiectas habeant gentes, ut in pace positi in
 tranquillitate mentis et quiete deo nostro servire possimus, orantes 
etiam pro his, quibus sublimis potestas credita est (est credita). ut in
 iustitia et veritate gubernent rem publicam subpeditante rerum 
abundantia, ut amota perturbatione seditionis succedat laetitia - panis 
enim confirmat cor et vinum laetificat mentem -, postulantes vero pro 
his qui in necessitate varia sunt, ut erepti (eruti) et liberati deum 
conlaudent incolomitatis auctorem, referentes autem (quoque) gratiarum 
actiones pro his, quae nobis quotidie dei providentia praestantur ad 
vitam, ut in his omnibus pater conlaudetur deus, ex quo sunt omnia, et 
filius eius, per quem sunt omnia, ut sopitis omnibus, quae huic imperio 
infesta et inimica sunt, in affectu pietatis et castitatis deo servire 
possimus; perturbatio enim et captivitas nec pietatem servat nec 
castitatem.
</p><p>2. unde enim pius, qui nudus est? et unde castitas, ubi 
potestatis suae non est? ut ergo haec servari possint, quies necessaria 
est, ut placita deo reddantur obsequia, qui omnes homines salvos vult 
fieri et cognoscere veritatem. haec est |enim|, inquit, vita aeterna, ut
 cognoscant te solum et verum deum et quem misisti Iesum Christum. si 
deus utique, qui omnipotens dicitur, omnes salvos vult fieri, cur non 
impletur eius voluntas? sed in omni locutione sensus et condicio latet, 
unde dicit Petrus apostolus: omnis scriptura indiget interpretatione.
</p><p>3. vult enim deus omnes homines salvos fieri, sed si accedant ad 
eum. non enim sic vult, ut nolentes salventur, sed vult illos salvari, 
si et ipsi velint.
nam utique qui legem omnibus dedit, nullum excepit a salute. numquid non
 medicus idcirco proponit in publico, ut omnes se ostendat velle 
salvare, si tamen ab aegris requiratur? non est enim vera salus, si 
nolenti tribuatur nec gaudere potest in percepta salute, qui invitus, si
 tamen potest fieri, accipit medicinam, ut non dicam quia medicina 
(medicinae) effectum habere non potest, nisi ad illam aeger animum 
conmodaverit {, quia haec medicina non est corporalis, sed spiritalis, 
quae neque dubiis proficit neque invitis. fides est enim quae dat 
salutem, quam nisi mens tota susceperit voluntate, non solum nihil 
proderit, sed et oberit. fidei enim gratia hanc habet potestatem, ut 
devotis sibi divinam infundat medellam, indevotis vero conferat morbum, 
per quem totus homo intereat}.
</p><p>2:5. Unus enim deus, unus et mediator dei et hominum homo Christus Iesus.
</p><p>1. dei et Christi unam significat esse voluntatem in salvandis 
hominibus, unde deum patrem, quia ab ipso est omnis auctoritas, unum 
esse fatetur et unum mediatorem dei et hominum Iesum Christum (Christum 
Iesum). missus enim a patre factus arbiter reconciliavit deum et homines
 reformando eos ad agnitionem eius. quia enim unus est |deus| pater et 
filius non persona, sed indifferenti natura, ut arbiter esset dei et 
hominum filius dei, adsumpta carne homo natus est, ut mediator dei et 
hominum homo esset Christus Iesus, id est non sine divinitate, quia in 
deo homo erat et deus in homine, ut ex utroque esset mediator et 
utrumque reconciliaret, in se primum hoc fecit.
</p><p>2. non enim poterat unitatem dei custodiens mediatorem dei et 
hominum deum vocare (mediator dei et hominum vocari), quasi alius esset 
deus, qui dissidentem hominem a deo in gratiam revocaret, sed homo, qui 
legem datam non praeteriret, factus est arbiter inter eum qui peccavit 
et inter illum qui peccare ignorat, ut |et| hic ignosceret et homo de 
cetero in dei fide maneret.
</p><p>2:6. Qui dedit semetipsum redemptionem pro omnibus, cuius 
testimonium temporibus suis datum est, 7. in quo positus sum ego 
praedicator et apostolus - veritatem dico, non mentior - magister 
gentium in fide et veritate. quoniam homo iam reconciliatus deo obnoxius
 erat morti infernae, ne ad deum cui reconciliatus fuerat (erat) posset 
(possit) ascendere, salvator, ut arbitrium suum ad effectum perduceret, 
mori se passus est contra ius, ut descendens ad inferos mortem de 
inpietate, quam in eum (eo) gesserat, damnaret auferens ei quos tenebat,
 ut de cetero quisque signum eius haberet, ab ea teneri non posset. 
cuius rei testimonium tempore quo resurrexit ostendit. destructio enim 
mortis resurrectio mortuorum est. quam spem missus est hic apostolus 
gentibus praedicare, ut ab eo discerent, quae spes esset in Christo. hic
 enim datus est magister, ut fidem doceret et veritatem.
</p><p>2:8. Volo itaque orare viros in omni loco, levantes sanctas manus
 sine ira et disceptatione. pacificum animum in oratione esse debere, ut
 ad effectum deducatur oratio; sanctae enim manus sunt, quando cor 
mundum est. sic tamen in omni loco orandum praecipit, ut conpetens locus
 intellegatur, non utique inportuno aut sordido loco, quippe cum 
prohibeat dominus vulgo orare, sed hoc monet, ne in sola ecclesia 
putarent orandum.
</p><p>2:9. Similiter et mulieres in habitu ordinato, cum verecundia et 
pudicitia, ornantes semetipsas non tortis crinibus aut auro aut 
margaritis aut veste pretiosa, 10. sed quod decet mulieres profitentes 
pietatem, per opera bona. humili habitu mulieres orare debere, non in 
iactantia; qui enim vult audiri, inclinare se debet amota a se pompa, ut
 misericordiam dei provocet. habitus enim superbus nec inpetrat nec 
recta de se facit credi. quis enim prudentium iactanter ornatam mulierem
 non horreat? quanto magis auctor deus, qui corpus a se liberum factum 
obligatum metallis videt! nam humilis habitus bonae professioni 
congruit, ut possit non aliud aestimari quam cernitur. quae autem in 
domo dei cum pompa se mavult videri, non utique propter deum, sed 
propter homines consequitur quod vult, ut gloriosa videatur, nihil 
consecutura a deo nisi maculam. quanto enim hominibus splendida videtur,
 tanto magis despicitur a deo.
</p><p>2:11. Mulier in silentio discat in omni subiectione. 12. docere 
autem mulieri non permittitur neque dominari viro, sed esse in silentio.
 non solum habitum humilem mulierem habere debere (habere debere 
mulierem), verum etiam auctoritatem ei denegandam et subiciendam 
praecipit viro, ut tam habitu quam obsequiis sub potestate sit viri, ex 
quo trahit originem.
</p><p>2:13. Adam enim primus creatus est, deinde Eva, 14. et Adam non 
est seductus, mulier autem seducta facta est in praevaricationem.
15. salva autem erit per filiorum generationem, si manserint in fide et 
in dilectione et sanctimonia cum pudicitia.
</p><p>1. praefert virum mulieri, propter quod primus creatus est, ut 
inferior sit mulier, quia post virum et ex viro creata est. adicit et 
aliud, quia diabolus non virum seduxit, sed mulierem, vir autem per 
mulierem deceptus est. ac per hoc nulla illi concedenda audacia est, sed
 esse debet in humilitate, quia per illam mors intravit in mundum.
</p><p>2. salva autem erit, inquit, per filiorum generationem, si tamen 
in fide manserint et caritate et pura vita. hos enim filios dicit, qui 
regenerantur per fidem Christi, quia si in regeneratione sua 
perseveraverint, cum his liberabitur resurgens ex mortuis, non quo ab 
illis liberabitur, sed per illorum generationem. cum credunt, qui 
destinati sunt in vitam aeternam, pervenitur ad resurrectionem ex 
mortuis, et fiet salva credentibus illis et vitam castam agentibus. 
{tamdiu enim resurrectio suspensa est, quamdiu omnes credant 
praedestinati ad salutem}.
</p><p>3:1. Humanus sermo est: si quis episcopatum desiderat, bonum opus
 desiderat. quoniam episcopum bonae vitae esse oportet, idcirco qui 
episcopatum cupit, bonum opus desiderat. hoc enim cupiens bonam vitam 
adpetere videtur, si tamen non ab his declinet quae in subiectis 
habentur, ne ambitione et desiderio pecuniae hoc egisse videatur.
</p><p>3:2. Oportet ergo episcopum inreprehensibilem esse. qualis 
episcopus debeat esse describit, ut nemo episcopatum adpetat nisi fidus 
fuerit, quia ab omnibus contrariis abstinere se potest, ut non indignus 
sit professione sua (sua professione). Unius uxoris virum. quamvis 
secundam numero uxorem non sit habere prohibitum, ut tamen quis dignus 
ad episcopatum sit, etiam licita debet spernere propter sublimitatem 
ipsius ordinis, quia ceteris melior debet esse, qui cupidus est sedis 
illius. Sobrium, pudicum, ornatum, hospitalem, docibilem, 3. non 
obnoxium vino, non verberatorem, sed modestum, non litigiosum, non 
asperum, 4. domum suam bene regentem, filios habentem subditos cum omni 
caritate. talem hominem, qui haec custodit (custodiat) quae enumerat 
bona, creari debere dicit episcopum. haec enim signa sunt dignitatis 
episcopalis. si quis autem potiora sectatus et corpus et animam suam deo
 dicaverit, ne se copulet matrimonio, tanto magis dignior fiet. {ideo 
enim inferiorem posuit, ut de potiore nemo dubitaret}.
</p><p>3:5. Si quis autem domui suae praeesse nescit, quomodo ecclesiae 
diligentiam habebit? manifestum est quia tunc potest idoneus rector 
futurus probari, si prius domum suam recte gubernaverit. qui enim in 
minimis fidelis est, et in magnis |fidelis est|.
</p><p>3:6. Non Neofitum, ne in superbiam elatus in iudicium incidat 
diaboli. verum est quia rudis in fide solet extolli superbia, maxime si 
accipiat ordinem; novitate enim et potestate inflatur arbitrans se prae 
ceteris digniorem. videns enim primo anno nativitatis conlatum in se 
honorem putat non magis ad suum, sed ad aliorum profectum se vocatum {, 
quasi beneficium religioni det magis quam accipiat ab ea}; per quam rem 
elatus incurrit laqueum diaboli. inventa enim occasione superbiae illius
 satanas praecipitat eum. ideo que in Solomone legitur: superbis deus 
resistit. unde et in alia epistola idem apostolus ait: qui se putat esse
 aliquid, se ipsum seducit, et dominus: qui se, inquit, exaltaverit, 
humiliabitur.
</p><p>3:7. Oportet autem eum et testimonium habere bonum ab his qui foris sunt.
</p><p>1. sensum dominicum secutus ait oportere futurum episcopum 
testimonium bonum habere ab extraneis, quia qui in minimis fidelis est, 
et in magnis, sicut dicit dominus. si in alieno mamona fideles non 
fuistis, quod vestrum est quis dabit vobis? ut hic, qui in mundanis 
rebus et conversatione humana fidelis minime invenitur, dubium non sit, 
quia et in divinis rebus idoneus non erit. si autem hominibus fidem 
exhibuerit, multo magis deo. Ne in obprobrium incidat et laqueum 
diaboli.
</p><p>2. si timorem dei ante oculos non habuerit episcopus, tempori se 
magis (magis se) conmendans, hunc quasi infidelem et pseudoprofetam 
deserit deus et deformis videbitur omnibus et maculosus, quia aliter 
facit quam praedicat, verbis suis ipse se accusans, quia deputatus est 
gregi satanae. tunc enim vera se probat praedicare, si ea conetur et 
gerere. magna ergo cura eligendus est, qui domum dei regendam accipit 
(accipiat). si enim terrestrium rerum dispensatores idonei quaerendi 
sunt, quanto magis caelestium!
</p><p>3:8. Diaconos similiter (pari modo) pudicos, non bilingues, non 
vino multo deditos, non turpibus lucris vacantes, 9. habentes mysterium 
fidei in conscientia pura. 10. et hi autem probentur primum et sic 
ministrent sine crimine.
</p><p>1. qui tanta cura diaconos eligendos praecipit, quos constat esse
 ministros (ministros esse) sacerdotum, quales vult esse episcopos nisi,
 sicut ipse ait, inreprehensibiles, negotia tamen publica, turpia 
{vilia} lucra non habentes? scit enim ideo negotiari, ut capiant lucra, 
nec aliud profitetur quam gerit. turpia autem lucra haec dicit esse, si 
sub pia professione quaestibus studeatur; turpis enim deprehenditur, cum
 se purum ostendit (ostentet). post episcopum tamen diaconis 
(diaconatus) ordinationem subiecit. quare, nisi quia episcopi et 
presbyteri una ordinatio est? uterque enim sacerdos est, sed episcopus 
primus est, ut omnis episcopus presbyter sit. non tamen omnis presbyter 
episcopus.
</p><p>2. hic enim episcopus est, qui inter presbyteros primus est. 
denique Timotheum presbyterum ordinatum significat, sed quia ante se 
alterum non habebat, episcopus erat. unde et quemadmodum episcopum 
ordinet ostendit. neque enim fas erat aut licebat, ut inferior ordinaret
 maiorem. nemo enim tribuit quod non accepit.
</p><p>3:11. Mulieres similiter pudicas, non studentes discordiae, sed 
sobrias, fideles in omnibus. quia sanctum praecepit creari episcopum, 
adaeque et diaconum, non utique disparem vult esse plebem, quippe cum 
dicat dominus: sancti estote, quia et ego sanctus sum. ideo que etiam 
mulieres, quae inferiores videntur, sine crimine vult esse, ut munda sit
 ecclesia dei. sed Catafrygae occasionem erroris captantes, propter quod
 post diaconos mulieres adloquitur, etiam ipsas diaconissas (diaconas) 
debere ordinari vana praesumptione defendunt, cum sciant apostolos 
septem diaconos elegisse. numquid nulla mulier tunc idonea inventa est, 
cum inter undecim apostolos sanctas mulieres fuisse legamus? sed cum 
(ut) heretici animum suum verbis, non sensu legis adstruere videantur, 
apostoli verbis contra sensum nituntur apostoli, ut, cum ille mulierem 
in ecclesia in silentio esse debere praecipiat, illi e contra etiam 
auctoritatem in ecclesia vindicent ministerii.
</p><p>3:12. Diacones sint unius uxoris viri, filios bene regentes et 
domos proprias; 13. qui enim bene ministraverint, gradum bonum sibi 
adquirunt et multam fiduciam in fide, quae est in Christo Iesu.
</p><p>1. ea, quae minus dixerat de ordinatione diaconii (diaconatus), 
nunc subiecit ostendens (ostendit) etiam istos unius uxoris viros esse 
debere, ut hi ad ministerium dei eligantur, qui non sunt egressi 
constitutum dei.
homini enim unam uxorem decrevit deus, cum qua benedicatur; nemo enim 
cum secunda benedicitur. qui si filios bene gubernaverint et domos suas,
 id est vernaculos aut domesticos, poterunt digni fieri sacerdotio et 
fiduciam habere apud deum, ut sciant se posse inpetrare quod postulant, 
iam de cetero se ab usu feminae cohibentes.
</p><p>2. veteribus enim idcirco concessum est levitis aut sacerdotibus 
uxores ad usum habere, quia multum tempus otio vacabant a ministerio aut
 sacerdotio. multitudo enim sacerdotum erat (erat sacerdotum) et magna 
copia levitarum et unusquisque certo tempore serviebat divinis 
cerimoniis secundum institutum David; hic enim viginti et quattuor 
classes constituit sacerdotum, ut vicibus deservirent; unde Abia octavam
 classem habuit, cuius vice Zacharias fungebatur sacerdotio, sicut 
continetur in Paralipomenon, ita ut tempore, quo non illos contingebat 
deservire altari, domorum suarum agerent curam.
</p><p>3. adubi autem tempus inminebat deservitionis (ministerii), 
purificati aliquantis diebus accedebant ad templum offerre deo. nunc 
autem septem diaconos esse oportet, aliquantos presbyteros, ut bini sint
 per ecclesias et unus in civitate episcopus. ac per hoc omnes a 
conventu feminae abstinere debere, quia necesse est eos quotidie praesto
 esse in ecclesia nec habere dilationem, ut post conventum legitime 
purificentur sicut veteres.
</p><p>4. omni enim hebdomada offerrendum est, etiam si non quotidie, 
peregrinis in locis tamen vel bis in hebdomada; et {de non sunt, qui 
prope quotidie baptizentur aegri. nam} veteribus ideo concessum est, 
quia multo tempore in templo non videbantur, sed erant privati. si enim 
plebeis hominibus orationis causa ad tempus abstinere se praecipit, ut 
vacent orationi, quanto magis levitis aut sacerdotibus, quos die noctu 
que pro plebe sibi conmissa oportet orare! {mundiores ergo esse debent 
ceteris, quia actores dei sunt}.
</p><p>3:14. Haec tibi scribo sperans cito me venire ad te; 15. si autem
 tardavero, ut scias quemadmodum oporteat te in domo dei conversari, 
quae est ecclesia dei vivi, columna et firmamentum veritatis.
</p><p>1. quantum ad scientiam eius pertinebat, hoc erat in eo quod 
citius illum visurus esset, sed quia solet aliud deo placere, cuius 
providentia ipsi soli cognita est, idcirco ne forte, inquit, tardem, 
scribo tibi, ut scias quomodo ecclesiam ordines, quae est domus dei, ut 
cum totus mundus dei sit, ecclesia tamen domus eius dicatur, cuius hodie
 rector est Damasus.
</p><p>2. mundus enim in praevaricatione est diverso turbatus errore. 
ideo illic necesse est dicatur esse domus dei et veritas, ubi secundum 
voluntatem suam timetur; hoc profitentibus de eo servis, quod ipse 
dignatus est edocere, ne forte verba eius esse negarentur, virtutibus 
haec signavit, quae a nullo alio fieri possunt, ut his infidelitas 
accusata inexcusabilis pereat. firmamentum enim veritatis huius signa 
sunt et prodigia.
</p><p>3:16. Et quidem omnium confessione magnum est huius pietatis mysterium.
</p><p>1. nullum fidelium admirari negat sacramentum veritatis in 
ecclesia praedicatae, quam pietatem appellat; magnanimitate enim et 
clementia sua cognoscentibus se divina dona tribuit (tribuit dona) 
excepta remissione peccatorum, quam hic in praesenti largitur. Quod 
declaratum est in carne, iustificatum est in spiritu, visum est angelis,
 praedicatum est gentibus, creditum est in hoc mundo, adsumptum est in 
gloria.
</p><p>2. sacramentum mysterii dei, quod est Christus in carne, dicit 
manifestatum, quod latebat in spiritu. natus enim homo filius dei, qui 
in secreto erat apud deum, opere et praedicatione declaravit se 
creaturae, et hoc est iustificatum esse in spiritu, operibus et virtute 
claruisse eum, qui erat in carne, quis esset. deinde apparuisse angelis,
 non iam in formae humilitate, sed in potestate. tamdiu enim aspectu 
humilis visus est per carnem, quamdiu devicta morte resurgeret a mortuis
 et videretur maiestas eius, qui natus ut homo non erat totus homo, ut 
agnoscentes angeli mysterium, quod prius latuit, declaratum in carne, 
genu illi flectentes quasi deo gratias agerent (agant), quia didicerunt 
veritatem, quae gentibus praedicata est, ut ab errore liberarentur, in 
quo mundus proficit, ut non damnetur.
</p><p>3. ideo enim creditum est mundo dei sacramentum, ut perfidia eius
 veniam erroris mereri non possit, sicut dicit dominus de Iudaeis: si 
non venissem et locutus eis fuissem, peccatum non haberent; nunc autem 
excusationem non habebunt de peccato suo, quia quod velut infirmum et 
deforme contempserunt, adsumptum est in gloria: post crucem manifestata 
persona et virtute sua salvator palam famulantibus nubibus ascendit 
{gloriosus} in caelos.
</p><p>4:1. Spiritus autem manifeste dicit, quia in novissimis 
temporibus recedent quidam a fide adtendentes spiritus fallaces, 
doctrinas daemoniorum, 2. in simulatione falsiloquorum, cautheriatam 
habentium conscientiam suam, 3. prohibentium nubere, abstinere a cibis, 
quos deus creavit ad percipiendum cum gratiarum actione fidelibus et his
 qui cognoverunt veritatem, 4. quia omnis creatura dei bona et nihil 
reiciendum, quod cum gratiarum actione percipitur. 5. sanctificatur enim
 per verbum dei et orationem.
</p><p>1. quae sibi spiritus sanctus futura revelaverit ad instructionem
 ecclesiarum et cautelam, non tacet, ut praemonitae ecclesiae sollicitae
 sint, ne ab huiusmodi possint circumveniri hominibus. quid enim tam 
clarum tam {que} apertum ad evitandos aut magis condemnandos doctrinae 
huius pestiferae viros potuit manifesta voce praefari, nisi ut 
adseverationem eorum fallacem ac simulatam doctrinam daemoniorum 
nuncuparet, ut, cum huius adseverationis sermones audiuntur, a diabolo 
conposita doctrina haec esse (esse doctrina haec) sciretur, quam 
praedixerat sanctus spiritus, quae de incarnatione salvatoris adserit 
falsa, quae nunc in Marcionitis, quamvis paene defecerunt (defecerint), 
vel Patricianis aut maxime in Manichaeis denotatur?
</p><p>2. hi enim et {Christum natum negant et} nuptias prohibent et 
abstinendum a cibis tradunt. quorum cautheriatam dicit conscientiam, hoc
 est - recens. pr. reprobam.
ex verbis enim adsertionis suae reprobandum sensum habere videntur. hoc 
enim signum est. - - recens. alt. simulatione corruptum. quia, sicut 
cautherium corium corrumpit et notam infligit, ita et fallacia 
conscientiam, quae dolo malivolentiae aliud scit et aliud profitetur, 
denotat ad perditionem. iam enim hos inmutari negat, ut salventur, quia 
sicut cautherium inmutari non potest, ita nec horum animus emendari; 
nihil enim peius simulatione. tales enim hi sunt quales et Iudaei illi, 
qui intellegentes Christum dei virtute operari in Behelzebub haec ab eo 
fieri dicebant. - 3. ut enim fabricatorem hominis male tractent, {cum 
natos se non doleant,} nuptias {tamen} prohibent {et Christo carnem 
subtrahunt,} et ut ad eius iniuriam proficiat, ab his, quae usibus 
nostris instituit, abstinendum docent, ut per id quod despiciuntur mala 
esse et a malo auctore inventa videantur. hinc est unde apostolus omnia a
 deo facta bona (bona facta) ostendit, si tamen cum gratiarum actione 
sumantur; inmunda enim erunt ei, qui non laudat in his creatorem. nec 
enim possunt bene illi proficere, qui sic illa sumit, ut male tractet 
auctorem eorum.
</p><p>4:6. Haec igitur proponens fratribus bonus eris minister Christi 
Iesu, enutritus verbis fidei et bonae doctrinae, quam adsecutus es. quid
 tam verum, quid tam clarum ac providum, nisi ut disciplina Christiana 
incorrupta tradatur, ut fructus eius in area dominica fertilis et (ac) 
firmus conlaudetur, hoc est, ut in die iudicii non reprobus et igni 
conburendus censeatur. hoc boni doctoris est atque idonei ministri 
domini Iesu Christi; quippe cum enutritum hunc dicat verbis fidei et 
bonae doctrinae, quam ab infantia adsecutum hunc adserit. qui enim 
integris omnibus Hebraeorum libris inbutus erat, accepta fide perfectum 
fecit doctorem.
</p><p>4:7. Profanas autem et aniles fabulas abnue, exercens temetipsum 
ad pietatem. 8. corporalis enim exercitatio ad modicum utilis est, 
pietas autem ad omnia utilis est, promissionem habens vitae praesentis 
et futurae.
</p><p>1. profana verba adversa intelleguntur; aniles autem fabulae 
deliramenta sunt quaedam. haec quorundam perstrepentium vocibus solent 
in contentionem deduci, ut quasi tractatus habeatur rei inanis, cuius 
effectus nullus est nisi vanitas (vanitatis). ab his ergo quae contraria
 sunt declinandum monet, simili modo et ab illis quae anilia sunt 
vanitate quadam composita; sunt enim aliqui, qui calore animi mittunt se
 in disputationes huiusmodi.
</p><p>2. pietati autem operam dandam conmonet, quia grandem habet 
profectum. qui enim misericordiae student sine dubio vicem reddentes 
parentibus, et in praesenti vita auxilia dei non deerunt illis et in 
futuro inmortalitatem habebunt cum gloria. exercitium autem corporalem 
(corporale) ad modicum utilem (utile) dicit. ieiunare autem (enim) et 
abstinere a cibis manente auctoritate creatoris non multum prodest, nisi
 addatur huic pietas, cuius opera multorum precibus adiuvatur ad dominum
 promerendum. denique illos, qui fratribus largi sunt et variis titulis 
obsequentes, in vitam aeternam proficere evangelicus sermo testatur, 
dissidentes autem ab hoc opere in aeternum ignem.
</p><p>3. corporis autem exercitium nihil aliud quam carnis frena sunt. 
si quis ergo, quia misericordia magna res est, lubricum tamen carnis 
patiatur huiusmodi, quid fiet? sine dubio vapulabit, quia illud oportuit
 fieri et hoc minime praetermitti. si autem solum corporis habuerit 
(habuit) exercitium, perennis ignis poenas patietur, sicut in evangelio 
dominus repromisit; omnis enim summa disciplinae nostrae in misericordia
 et pietate est.
</p><p>4. aliud tamen exercitium corporis habent carnales et aliud 
spiritales. carnales enim sagina et dapibus nutriunt corpora sua, ut 
celeri motu proficiant ad perditionem; spiritales autem ieiuniis et 
abstinentia temperant corpora sua, ut pigra facta circa desideria 
possint digna esse futura resurrectione. hic enim propter spem futuram 
castigat corpus, ille vero propter futuri desperationem fovet curam eius
 agens ad tempus, ut moveatur citius ad peccandum.
</p><p>4:9. Fidelis sermo et omni acceptione dignus. 10. ad hoc enim 
laboramus et persecutiones patimur, quia speramus in deum vivum, qui est
 salutaris omnium hominum, maxime fidelium. dignum est plane et accepto 
ferendum pro spe, quae est in deo, pati persecutiones, quia in praesenti
 vita spes caduca est, in promissione autem dei firma atque stabilis. 
ipse est enim salus omnium, quia ex ipso et per ipsum vivunt; quantum ad
 praesentem vitam pertinet omnes, quantum vero ad promissam salutem 
fideles. cognoscentibus enim se post hanc vitam, quae morte finitur, 
aliam daturum se (se daturum) promisit, quae inmortalitate vigebit. ideo
 ergo: maxime, ait, (ait maxime) fidelium.
</p><p>4:11. Praecipe haec et doce. 12. nemo iuventutem tuam contemnat, 
sed forma esto fidelium in verbo, in conversatione, in caritate, in 
fide, in castitate.
</p><p>Timotheus quantum ad aetatem pertinet iunior (iuvenis) erat, 
quantum ad mores et conversationem senior et gravis. quem ideo sic 
monet, ut profectus eius per omnia exemplum esset bonorum operum, ut in 
adolescente mirabilis videretur et gravissima (gravis) disciplina, ut 
actus eius excusarent aetatem et non quasi iuvenis, sed quasi senior 
haberetur et erubescerent maiores natu, nisi se exhibuissent iuxta 
formam huius, conversatione et moribus graves, iuvenes autem coaevum 
suum haberent magistrum. mirabilis adolescens sanctissimus Timotheus, 
cuius exemplo indisciplinata coercenda iuventus est et seniorum 
inreverentia punienda.
</p><p>4:13. Dum venio, adtende lectionem, exhortationem ac doctrinam. 
14. noli neglegere gratiam quae est in te, quae data est tibi per 
profetiam cum inpositione manuum presbyterii.
</p><p>1. intentum hunc vult esse {et deditum} exercitio lectionis, ut 
omni cura diligentia que hoc enitatur, ut exhortetur et doceat. 
exhortatio est, cum miti verbo aliquos provocamus ad bonum opus, docere 
vero, quando ea quae latent intimamus mentibus audientium. si autem 
(enim) rector populi ab his dissimulet (dissimulat), neglegit gratiam 
datam sibi. ad hoc enim creatur dux populo, ut huius salutis 
sollicitudinem gerat admonendo, docendo, ut fructum habeat ordinatio, 
quam ad hoc utique deus constituit, ut proficiat saluti plebis suae.
</p><p>2. qui ergo in hac auctoritate positus indiligens fuerit, dei 
contemptor habebitur, minimus in regno dei vocatus; neque enim poterit 
facere, qui nec docere dignatur. gratiam tamen dari ordinatis significat
 per profetiam et manuum inpositionem. profetia est, qua eligitur quasi 
doctor futurus idoneus, manus inpositionis vero verba sunt mystica, 
quibus confirmatur ad hoc opus electus, accipiens auctoritatem, teste 
conscientia sua, ut audeat vice domini sacrificium deo offerre.
</p><p>4:15. Haec meditare, in his esto, ut profectus tuus manifestus 
sit omnibus. 16. adtende tibi et doctrinae, insta in illis. hoc enim 
faciendo te ipsum salvum facies et eos qui te audiunt. ut forma sit 
omnibus non solum in bonis operibus, verum etiam in doctrinae exercitio,
 admonet.
</p><p>apparere {enim debere} significat exercitii profectum in doctrina
 dumtaxat et in gestis. bona enim arbor bonos facit fructus. similiter 
et bona doctrina mala opera habere non potest, ut, cum visa fuerint bona
 opera, divini magisterii fructus esse intellegatur et auditores possint
 proficere. tum vera enim et metuenda esse intellegunt quae dicuntur, 
quando ab eo ipso qui docet magna veneratione observari videntur. quod 
rectori plebis duobus proficit modis: et suorum enim bonorum operum et 
audientium mercedem accipiet, quomodo, si neglegens fuerit, tam pro se 
quam pro eis redditurus est rationem.
</p><p>5:1. Seniorem ne increpaveris, sed exhortare ut patrem, iuniores 
ut fratres, 2. anus ut matres, adolescentulas ut sorores in omni 
castitate.
</p><p>1. propter honorificentiam aetatis maiorem natu cum mansuetudine 
ad bonum opus provocandum, ut facilius suscipiat admonitionem. potest 
enim vereri conmonitus, ne postea corripiatur, quod turpe est seniori. 
nam apud omnes utique gentes honorabilis est senectus; unde et synagoga 
et post ecclesia seniores habuit, quorum sine consilio nihil agebatur in
 ecclesia. quod qua neglegentia obsoleverit nescio, nisi forte doctorum 
desidia aut magis superbia, dum soli volunt aliquid videri.
</p><p>2. iuniores quasi fratres censet admonendos cum affectu 
dilectionis, ut videntes amoris causa se conmoneri facilius se 
corrigant, quippe cum videant non discrepare opera eius a praedicatione.
 aniculas (anus) vero quasi matres, ut, cum miti sermone doceri se 
vident, non aspere accipiant, quia honorifice proficiunt; asperum est 
enim senibus, cum corripiuntur a iunioribus. quod temperamento quodam 
leniri vult, ut profectus sit et dicenti et audienti.
</p><p>3. adolescentulas ut sorores admonet edocendas, ut prompte 
possint bonae conversationis suscipere disciplinam. quando enim non cum 
imperio insinuari sibi videt, quae ad bonam pertinent vitam, consentit 
humilem se praebens admonenti. blanditiis enim solent obtineri, quae 
auctoritate non possunt. nam animalia quando membra sua zelantur, 
blanditiis tamen cedunt.
</p><p>5:3. Viduas honora, quae vere viduae sunt. has viduas dicit 
honorandas, quae data opera viduae sunt, quae cum possint nubere, ut 
meliores essent et dignae deo, secundas nuptias respuerunt scientes 
semel benedici coniugium, aemulae sanctissimae Annae, quae ieiuniis et 
obsecrationibus deo serviebat noctu ac die (die que) unius viri experta 
concubitum.
</p><p>5:4. Si qua autem vidua filios vel nepotes habet, discat primum 
domum suam pie tractare et mutuam vicem gratiarum reddere parentibus; 
hoc enim acceptum est coram deo. viduam prius in hac vita et 
conversatione dicit probandam, ut tunc demum digna sit vidua ecclesiae 
nuncupari, quae non quaestus causa magis quam devotione ecclesiasticae 
subcumbat disciplinae. praeire enim debent merita, ut accedenti debitus 
honor tribui videatur. quae enim adfectus suos pie tractavit et domum 
bene gubernavit, dei legem servavit digna effecta remuneratione 
ecclesiae.
</p><p>5:5. Nam quae vere vidua est et desolata, sperat in deo et instat
 in orationibus noctu die que. viduam filios aut nepotes habentem non 
facile admittendam ad stipendia ecclesiae, quia, si pie et sollicite 
domum suam gubernavit, necesse est reddi illi vicem a suis, sicut et 
illa reddidit propinquis. si autem, ut adsolet, inpietas fuerit operata,
 ut anus despiciatur a suis, quos pie tractavit, dignum esse hanc 
suscipi ab ecclesia, quia in domini lege fideliter conversata est. vidua
 igitur desolata aut a suis contempta sperat in deo; videns enim ex 
nulla parte {se habere} suffragium, toto animo devota est deo, de quo 
solo auxilium vitae salutis que expectat.
</p><p>5:6. Nam quae in deliciis est, vivens mortua est. viduam, propter
 quod vidua dicitur, talem esse debere significat, ut ad dominum 
promerendum orationibus vacet deo serviens noctu die que, ut ostendat 
idcirco se nuptias secundas contempsisse, ut instaret disciplinae 
dominicae. si enim sub nomine viduae deliciis vacet aut luxuriae, vivens
 mortua habenda est, quia inposturae genus est aliud agere et aliud 
profiteri; non obsequia et devotionem dei, sed honorem viduae volentes 
habere, cum nominis ipsius professio hoc indicet, quia spreto viro deum 
elegit, cui serviat tota mente propter vitam promissam.
</p><p>5:7. Et haec praecipe, ut inreprehensibiles sint. tantam 
diligentiam actuum ac morum viduam vult habere, ut reprehendi non 
possit. amota enim a spe mundanae conversationi et corporis curandi 
officio propter hoc se ad deum contulit, ut probabilem agat vitam. 
sublatis enim occasionibus, quae aditus solent aperire peccatis, potest 
bona conversatio incolumis permanere.
</p><p>5:8. Si quis autem suorum et maxime domesticorum curam non habet,
 fidem negavit et est infideli deterior. hanc viduam, quae neglegens 
fuit circa suos adfectus, ut educaret eos in disciplinam (disciplina) et
 correptionem (correptione) domini, inhonorandam, quia sicut perfidi 
legi domini non oboedivit, ut peior habeatur necesse est qui sub lege et
 timore dei agens contemptor est, quam qui non subiectus est legi; hic 
enim nescit, ille autem sciens contemnit.
</p><p>5:9. Vidua eligatur annorum non minus sexaginta, quae fuerit 
unius viri uxor, 10. in operibus bonis testimonium habens, si filios 
enutrivit, si hospitio recepit, si sanctorum pedes lavit, si pressuram 
patientibus subministravit, si omne opus bonum subsecuta est. si 
praerogativa praeteritorum operum vidua conmendatur, eligendam hanc 
docet. dei (domini) enim iudicio adscribitur nomen eius ecclesiasticis 
monumentis, quam dignam vetus vita declarat. inbuta enim divinis 
obsequiis et in his vitam adterens suscipienda est in sinus ecclesiae, 
cui olim se vovit legitimis servitiis.
</p><p>5:11. Iuniores autem viduas devita; cum enim in deliciis egerint,
 in Christo nubere volunt. prohibet adolescentulas viduas in hac suscipi
 professione; lubricae enim aetati fides facile haberi non debet, quippe
 cum quarundam exempla praecedant, quae post professionem vitae 
deliciarum oblectatione nomen, non opera viduitatis habentes (habent et)
 conversae nuptiis sollicitantur. qui enim putat se in Christo deliciis 
vitam agere, minime innocens perseverat. luxuria enim trahit illum ad 
sua membra, ut subiciatur peccato; deliciae enim ianua (ianuae) sunt 
peccati. non enim quo tendat ignoratur, qui fluidam amat vitam.
</p><p>5:12. Habentes damnationem, quia primam fidem inritam fecerunt. 
quid maneat talibus ostendit, ne facile audeant, quod implere difficile 
est. aut si animus est huic devotioni deditus, apud se interim teneat, 
quia didicit temerarium esse profiteri, quod adhuc iuvenili aetati credi
 non debet. damnationi enim fit obnoxius, qui ab id (eo) declinat quod 
recte fecerat. quantum enim laudabile est, si impleat quod ultra vires 
eius creditur, tanto magis puniendus erit, si hoc audeat sibi inponere 
praesumptione temeritatis, quod ferre non possit, nec ad veniam debebit 
(debet) pertinere, quia a primordio infidelis inventus est.
</p><p>5:13. Simul autem et otiosae discunt circuire domos; non solum 
autem otiosae, sed et verbosae et curiosae, loquentes quae non oportet. 
quaedam virgines vel viduae conmendante professione - gloriosum est enim
 huius rei vocabulum - acceptabiles sunt domibus divitum, quae id agunt,
 ut pareant voluntatibus eorum, ambulantes et quaerentes quae perferant 
ad illos, quibus delectentur, ut otiosae muneribus adficiantur et malo 
more plus quaerant fabulis, quam quae operantur manibus, ut elatae 
procedant et conpositae contra professionem suam agentes. quae res solet
 illis etiam in hac vita esse contraria; revelatur enim id quod semper 
occultum putant. quid est enim, ut ea loquantur quae non oportet? 
nuptiarum enim sunt proxenetae, multorum secretorum participes, 
adulatrices, servorum querulae.
</p><p>5:14. Volo itaque iuniores nubere, filios procreare, matres 
familias esse, hoc est enim domum regere (regere domum), nullam 
occasionem dare adversario maledicti gratia. 15. iam enim quaedam 
deerraverunt post satanan. quoniam quae supra dixit de huiusmodi, 
contraria et inlicita sunt, perducent eas ad mortem.
</p><p>idcirco consilium dat et praecipit ea fieri, quae licita sunt. 
melius est enim domus suae curam gerere, quam in aliena domo adulari; et
 multum expedit nubere, quam sub bona et pia professione notabiliter 
incedere. plus autem est cum pudore manibus victum quaerere, quam 
inverecunde cum otio aliena utensilia expectare. sic enim invenit 
occasionem satanas, quomodo subvertat animas inconsultas, cum pia 
profitentes iniuste versantur; nihil enim tam periculosum est quam si 
professioni gesta repugnent. apertum enim malum non zelatur satanas, 
quia gaudet in illo; istum vero quem videt fallere, id agit, ut 
manifestet illum suum filium esse, non dei, quod factum non displicet 
deo.
</p><p>5:16. Si quis fidelis vel si qua fidelis habet viduas, 
sufficienter subministret illis, ut non gravetur ecclesia, ut veris 
viduis sufficiat.
</p><p>1. quid mirum, si apostolica potestas futura potuit praevidere? 
nam apparet quod dixit, quia fidelium viduae nunc multum gravant 
ecclesiam, et eorum qui locupletes videntur mundi et per senectutis 
causam desistentes eas ab opere lanificio, retrahunt eis et vestitum 
(vestimentum) et victum, si non totum, tamen ex parte, ut illae ipsa 
inopia ad |piam| ecclesiam convertantur, ut vivant.
quos oportebat non solum suis indigentibus largiri, verum etiam alias 
inopes pascere {et contegere}. quod multum obest. cum enim his datur, 
ceteris aut minus aut non datur, quibus magis dandum est, quae dignae 
sunt ecclesiae sumptibus ministrari. sic autem gravatur, cum cogitur 
vestire multos quae deberet vestire paucos; et plebs quae libenter et 
frequenter possit ministrare paucis, cogitur plures dimittere, ut aut 
murmuret aut tardius hoc curet.
</p><p>2. nam cum praecipiat unius viri uxorem eligi viduam, nunc 
inveniuntur inter eas non tantum duum aut trium maritorum uxores, sed et
 quae turpius vixerint, quod aliquando per neglegentiam fit, aliquando 
potentatu insinuantis.
</p><p>5:17. Qui bene praesunt presbyteri, duplici honore habeantur 
digni, maxime qui laborant in verbo et doctrina. boni dispensatores ac 
fideles non solum honore sublimi digni debent iudicari, sed et terreno, 
ut non contristentur indigentia sumptuum, sed magis gaudeant fide sua et
 doctrina. instantior enim fit, si non humilietur inopia; et crescit in 
illo auctoritas, cum videt se etiam in praesenti laboris sui fructum 
percipere, non ut abundet, sed ut de non fiat.
</p><p>5:18. Dicit enim scriptura: non frenabis (infrenabis) bovem 
triturantem; et: dignus est operarius mercede sua. tanta merces debet 
esse evangelizantis regnum dei, qua neque contristetur neque extollatur.
</p><p>5:19. Adversum presbyterum accusationem ne receperis. quoniam 
huius ordinis sublimis honor est - huiusmodi enim vicarii Christi sunt -
 idcirco non facile de hac persona accusatio debet admitti. incredibile 
enim debet videri istum, qui dei antistes est, criminose versatum, sicut
 credibile est scenicum esse turpissimum.
</p><p>5:20. Delinquentes autem coram omnibus argue, ut ceteri metum 
habeant. quomodo non facile credi debet de presbytero crimen, si 
probetur tamen aut sit manifestum, quia inreverenter versatus est, 
publice praecipit arguendum, ut ceteri terreantur; quod non solum 
ordinatis proficit, sed et plebeis (plebi). quando enim vident 
dignitosum virum erroris causa corripi, necesse est ut sibi caveant.
</p><p>5:21. Testor coram deo et Christo Iesu et electis angelis, ut 
haec custodias, sine praeiudicio nihil faciens in partem aliam 
declinans. 22. manus cito nemini inposueris neque communicaveris 
peccatis alienis. temetipsum castum custodi.
</p><p>1. contestationem deponit apud deum patrem et Christum filium 
eius et electos angelos, quos dominus in evangelio sanctos appellat. hi 
ergo electi {sunt}, quia sunt alii reprobi, qui non sunt (sunt non) dei 
angeli, sed diaboli, adsentientes apostasiae eius. sub testatione ergo 
ea quae ad ordinationem ecclesiae mandat custodiri, praecipit nihil 
fieri sine praeiudicio, ne facile aliquis accipiat ecclesiasticam 
dignitatem, nisi prius de vita eius et moribus fuerit disputatum, ut 
dignus adprobatus minister aut sacerdos constituatur, ut non postea, si 
reprehensibilis videatur, paeniteat forte principem populi non ad 
liquidum praeiudicasse quid mereretur, quem inprobabiliter ordinavit.
</p><p>2. nec illum, cuius peccata ad suspicionem veniunt, ordinandum, 
ne conmaculetur ordinator vitiis et delictis eius. si enim (ergo) omnino
 latentia sunt delicta, inmunis erit rector, quia conscientia eius 
libera est. suspicio enim trepidum facit; peccat enim, si non probat et 
sic ordinat. melior ergo (enim) ceteris debet probari qui ordinandus 
est.
</p><p>3. non enim sufficit, si sine crimine sit, quia merita eius 
debent praeire bonorum operum, ut dignus habeatur ad ordinationem. haec 
episcopus custodiens, castum se exhibebit religioni, cuius rei in futuro
 praemium consequatur.
</p><p>5:23. Iam noli bibere aquam, sed vino modico utere propter 
stomacum et crebras tuas infirmitates. nunc speciale consilium dat, ut 
se ipsum salubri regat doctrina.
prudenter enim deus sibi serviri vult, non ut nimietate sua debiles 
fiant et postea medicorum suffragia requirant. temperandum est enim, ut,
 si fieri potest, coeptum obsequium gradatim provehatur, quam per 
inconsiderantiam minuatur. intemperantia enim ipsam animam inquietam 
facit, ut, cum de infirmitate sollicita est, non tantum dedita sit 
divinis servitiis. damnum ergo adfert inprovidentia; anima enim in 
tranquillitate posita totum cor extollit ad deum integro consilio 
obsecrans quae petenda sunt.
</p><p>5:24. Quorundam hominum peccata manifesta sunt, praecedentia in 
iudicium, quosdam vero et subsequuntur. 25. pari modo et opera bona 
manifesta sunt, et quae aliter se habent, abscondi non possunt.
</p><p>1. nullam excusationem vult intellegi fore eorum, qui his 
adhaerent, quorum peccata propalam sunt, ut cum evitandi sint, magis 
honori sint. hoc ergo significat, ut homo dei ab his secernatur, maxime 
dispensator Christi, qui etiam corripiendi eos habet auctoritatem; qui 
si {se} emendare promittunt, retinendi sunt. alios vero subsequi mala 
opera illorum ostendit, quia cum viventes aestimantur boni, mortui 
deteguntur, ut qui prius ostendebant se idoneos, postmodum declarentur 
inpostores. {2. superiore ratione sicut mala, ita et facta bona 
manifesta sunt; bona enim vita et actus modesti abscondi non possunt. 
adhibita pietate faciunt perfectos. sed sicut quaedam mala occulta ad 
praesens sunt, ita et bona. nemo enim omnia in hominibus potest scire, 
sed ex his quae videt et audit, probat et iudicat. perpendit enim an ea 
quae dicuntur conveniant ei, de quo dicuntur, sive bona, sive mala}.
</p><p>3. quae autem occulta fuerint hominibus, in die iudicii palam 
fient. propter hoc ergo dicta sunt, ut sciant huiusmodi graviorem se 
causam habere prae ceteris. peior est enim qui se, cum sit malus, bonum 
ostendit, quam ille qui apertus (aperte) est malus.
</p><p>6:1. Quotquot sunt sub iugo servi, dominos suos omni honore 
dignos arbitrentur, ne nomen domini et doctrina blasfemetur. servorum 
obsequiis dominos deo gratias vult referre. cum enim per dei disciplinam
 fidelia illis exhibuerint servitia, forte etiam ipsi huic se subiciant 
disciplinae.
</p><p>6:2. Qui vero fideles habent dominos, non contemnant, quia 
fratres sunt, sed magis serviant, quia fideles sunt et dilecti qui 
beneficium percipiunt. si profanis dominis serviendum tota sollicitudine
 imperat, quanto magis fidelibus! tunc enim probat |servus| se timori 
dei subiectum, si fideli {et} temporali domino toto animo fuerit 
obsecutus. {nec contemnendum putet, quia frater dicitur causa communis 
fidei, quia magis corripiendus erit, qui fidelem dominum contemnendum 
putaverit}. Haec doce et exhortare. doctrinam dominicam manifestari 
vult, ut obtrectatores stupeant, quia non est quod reprehendatur in ea, 
considerantes pariter quae in sacris eorum sint occulta turpia et 
erubescant per quod inexcusabiles erunt.
</p><p>6:3. Si quis aliter docet et non adquiescit sanis sermonibus 
domini nostri Iesu Christi et huic quae secundum pietatem est doctrinae,
 4. superbit autem et nihil sciens, sed languens circa quaestiones et 
pugnas verborum, ex quibus fit invidia, contentiones, blasfemiae, 
suspiciones malae, 5. conflictiones hominum, qui corrupti sunt mente et 
veritate caruerunt, existimantes quaestum esse pietatem et dei culturam,
 discede ab huiusmodi.
</p><p>1. discrepantes a disciplina catholica spernendos praecipit, 
maxime qui convicti et correpti adquiescere nolunt perturbatione mentis 
pravae, qui contentionibus delectantur et pascuntur. elatus enim vinci 
se non patitur, quippe cum ad favorem quaerendum in conflictum 
prorumpat, quod a mansuetis et bonis viris vitandum est.
</p><p>2. contentio enim numquam est sine lite, et parum esset si lis 
sola oriretur, sed blasfemiae et inimicitiae, quod a dei servis alienum 
est, ab his autem, qui corrupti mente veritate privati sunt, utile 
iudicatur. dei enim culturam et pietatem quaestum existimant non de 
futuro aliquid sperantes, sed quomodo in praesenti se transigant 
providentes, {sicut et mundanae sectae, quas constat propter praesentia 
lucra inventas,} non nescii quosdam hoc libenter audire, quod in hac 
vita florendum est (sit); ideo que desistendum ab huiusmodi.
</p><p>6:6. Est autem quaestus magnus pietas cum sufficientia. magnas 
divitias et adquisitionem in eo dicit, si quis {fidelis} suo contentus 
sit. pius enim {et} in semetipsum (semetipso) {et ceteris} est, qui 
{misericordia dei adquisitus ad futuram vitam ad praesens} sibi 
sufficere (sufficere sibi) putat quod habet {non dubitans ex eo ipso 
largiri}. omnis enim avarus inpius est et sibi et ceteris nocens.
</p><p>6:7. Nihil enim intulimus in hunc mundum, verum quia nec auferre 
possumus quicquam. 8. habentes autem alimentum et tegimina, his contenti
 sumus. frustra mortales homines copiae studere et locupletes fieri 
velle aperta voce declarat, cum sciant nihil se proprium habere in 
mundo. cui rei |enim| proficit humana cupiditas, nisi quia ipsa sibi 
inimica est (existit)? nihil enim intulit mundo, nihil auferre poterit. 
quid sibi incutit sollicitudinem et quaerit congerere (congregare)? 
talis hinc exiens (exiet) qualis venit. quod etiam {scripsit} Iob 
sanctissimus (et) in sua passione fatetur dicens: nudus exivi de utero 
matris meae, nudus revertar in terram. sit nomen domini benedictum. quod
 si avari non retinerent in perniciem suam, pauci conderent quod 
pluribus posset proficere cum eorum ipsorum emolumento.
</p><p>6:9. Nam qui volunt divites fieri, incidunt in temptationem et 
laqueum et desideria multa et inutilia et nociva, quae demergunt homines
 in exitium et in interitum. 10. radix enim omnium malorum est avaritia,
 quam quidam adpetentes erraverunt a fide et inseruerunt se doloribus 
multis.
</p><p>1. nihil tam asperum tam que periculosum (perniciosum) est, quam 
si ecclesiasticus, maxime qui sublimis loci est, divitiis huius saeculi 
studeat, quia non solum sibi ipsi, sed et ceteris obest. contrariam enim
 formam dat hominibus; necesse est enim multos imitatores eius existere 
ad perditionem.
</p><p>2. quanto enim honorificentior ordine est, tanto magis suadet 
imitandum se, maxime in hac re, quae in ista vita proclivis est; 
avaritia enim omnia mala potest admittere. ideo radix omnium malorum 
est, quia, ut desideria sua expleant, quod inpossibile est, et maleficia
 et homicidia et obscenitatem et quicquid sceleris est perpetrat nec ad 
praesens secura, quia semper cupida, et in futuro damnata.
</p><p>6:11. Tu autem, homo dei, haec fuge. abscidere se hominem dei ab 
hac hortatur et praecipit, ut et hic securus sit et in futuro praemiis 
adficiatur (remuneretur) {divinis}. non enim inmerito coronandus est qui
 hanc spernit quae multis suadet. Sequere autem iustitiam, pietatem, 
fidem, caritatem, patientiam, tranquillitatem animi. 12. certato bonum 
certamen fidei, adprehende vitam aeternam, ad quam vocatus es, et 
confessus es bonam confessionem coram multis testibus.
</p><p>1. quoniam avaritia res iniqua est, hominem dei, ut ab hac 
dissentiat, iustitiam sequi iubet atque pietatem et alia quae memorat. 
non enim poterit hanc evitare, nisi his adhaeserit, quae avaritiae 
adversa sunt. qui enim fieri potest, ut avarus fidelis sit, qui operibus
 negat quod verbis profiteri (fateri) videtur? unde autem amator 
fraternitatis, cuius manus sunt aridae? quomodo vero patiens, qui semper
 ad aliena se tendit?
</p><p>2. aut quatenus quietem animi poterit (possit) habere, qui die 
noctu que aviditate cupiditatis incenditur? sed quia ab homine dei 
Timotheo iniquitas haec aliena erat, bonum certamen fidei adgredi 
iubetur. fidei enim victoria est, cum omnia vitia et crimina 
subiugantur, ut ad aeternae vitae praemia veniatur, cuius confessio 
inter ipsa rudimenta fidei teste interrogante et respondente monumentis 
ecclesiasticis continetur.
</p><p>6:13. Praecipio tibi in conspectu dei, qui vivificat omnia, et 
Christi Iesu, qui testatus est sub Pontio Pilato bonam confessionem, 14.
 ut serves mandatum inmaculatum, inreprehensibile, usque in adventum 
domini nostri Iesu Christi, 15. quem suis temporibus ostendet ille 
beatus et solus potens rex regnantium et dominus dominantium, 16. qui 
solus habet inmortalitatem et lumen habitat inaccessibile, quem vidit 
nemo hominum nec videre potest, cui honor et potestas aeterna. amen.
</p><p>1. magna vigilantia atque providentia praecepta dat rectori 
ecclesiae; in huius enim persona totius populi salus consistit. non 
sollicitus de cura Timothei tam circumspectus est, sed propter 
successores eius, ut exemplo Timothei ecclesiae ordinationem 
custodirent, ipsis vero (quoque) futuris formam tradentes a semetipsis 
inciperent. denique: ut serves, inquit, mandatum inmaculatum usque ad 
adventum domini nostri Iesu Christi. quod sic adstringit, ut coram deo 
et Christo hoc se mandare testetur.
</p><p>2. et ut terrorem incutiat, passionem Christi memorat, cuius 
passionis reus necesse fiat, qui hoc spernit propter quod passus est 
Christus. nec diem iudicii tacuit, quod praedestinato tempore futurum 
est dei nutu, quem solum beatum et potentem et regem regum et dominum 
|dominantium| pronuntiat; solus est enim ipse, qui propriam et a nullo 
acceptam habeat (habeat acceptam) beatitudinem atque potentiam, 
dominatum et regnum nec non inmortalitatem.
</p><p>3. haec omnia habet pater, similiter et filius a patre; lumen 
autem inaccessibile solius patris est, quia nulli umquam apparuit. 
denique subiecit: quem vidit nemo hominum nec videre potest. non quia 
aliud lumen filii sit, quippe cum in psalmo scriptum sit: et in lumine 
tuo videbimus lumen, hoc est lumen patris esse in filio, sed quia nemo 
vidit patrem, ac per hoc inaccessibile habitat lumen.
</p><p>4. non est enim ordo alicui videndi patrem nisi Christo. qui de 
deo est, hic vidit deum. filius autem, quia omnia ipse agit, et apparere
 dicitur et videri. illud ergo peculiare patris est quod supra dictum 
est: cui honor et potestas aeterna amen,. quod (hoc) est verum.
</p><p>6:17. Divitibus huius saeculi praecipe non superbe sapere neque 
sperare in incerto divitiarum, sed in deo vivo, qui praestat nobis omnia
 abundanter ad fruendum 18. in voluntate operum bonorum, divites esse 
factis bonis, faciles ad inpertiendum communicatores, 19. thensaurizare 
sibi fundamentum bonum in futurum, ut adprehendant veram vitam.
</p><p>1. vera vita illa est, quam speramus futuram, quae non occasu, 
non temporibus terminatur. aeterna est enim, |unde non inmerito| 
(merito) vera appellatur. haec enim praesens imago vitae est, non 
veritas. et quia imago non omnino inanitas est, in hac vita illa 
adquiritur. et ut ad illam festinetur (festinaretur), ex imagine quam 
praecellat veritas addiscitur, quae neque superbia neque spe divitiarum 
adtingitur, sed humilitate et spe dei, qui hanc promisit.
</p><p>2. in ipso enim sperandum est, quia ipse praestat quae usibus 
sunt necessaria, non in ipsis copiis, sed in auctore earum. quae enim 
spes videtur in re caduca atque incerta, quippe cum aliquanti ex his 
decidant? qui autem in his manere videntur, nullum lucrum ex his capiunt
 in futurum, sed damnum, nisi cum indigentibus patiantur; neque enim 
aeternae sunt, ut futurae vitae praeponantur. sic superbos faciunt, 
quasi inmortalitatem polliceantur.
</p><p>3. resurrectionis exemplum habemus in Christo, et a multis non 
sic diligitur Christus sicut divitiae, quarum nullum exemplum videtur, 
quod aliquem a morte liberarunt. Christus nos redemit, non divitiae.
ipse enim futurae vitae instar ostendit, ut his omnibus spretis ipsum 
sequamur, ut ad inmortales et caelestes divitias veniamus. quare hoc 
eniti debemus, ut bonis factis divites simus et de his terrenis copiis 
spiritales divitias adquiramus. seminemus in terra, ut metamus in 
caelis, ubi thensaurus conlocatur aeternus.
</p><p>6:20. O Timothee, conmendatum custodi, devitans profanas vocum 
novitates et obpositiones fallacis nominis scientiae, 21. quam quidam 
promittentes circa fidem exciderunt. gratia te cum. eadem admonet, ut ea
 quae supra dicta sunt serventur; contraria autem religioni evitanda, 
quae nomen tantum scientiae usurpant, fallaces in professione, ut 
decipiant simplices. fidem enim simulant, a qua exciderunt, ut perfidiam
 inferant. et manu propria subscripsit dicens: gratia te cum. amen.
</p><h2 align="center"><a name="TOC-AD-TIMOTHEUM-SECUNDA"></a>AD TIMOTHEUM SECUNDA</h2>
<p>Argumentum. Aliam epistolam scribit ad Timotheum, ut iam eruditum 
ecclesiastica disciplina et quae spes sit promissionis suo exemplo ad 
martyrium provocet, et quia futurum est, ut quidam a sana doctrina, eo 
quod dura illis videatur, ad fabulas convertantur, id est ad humana 
conmenta.
</p><p>1:1. Paulus apostolus Christi Iesu per voluntatem dei secundum 
promissionem vitae, quae est in Christo Iesu, 2. Timotheo dilecto filio.
</p><p>1. huius rei gratia apostolum se Christi Iesu dei voluntate 
appellatum significat, ut quae et quanta promissio in futuro in fide 
Christi sit edoceret, ut praedicatione eius crementum faciat in 
salvandis disciplina dominica. idonei enim servi sunt, qui instantia sua
 et fide negotia dominorum suorum exaggerant.
</p><p>2. quod ideo huic quasi carissimo filio scribit, ut huius rei 
imitator existat eadem ceteris tradens, ut per traducem indeficiens sit 
idoneus doctor, per quem adserta veritas multos adquirat ad vitam 
promissam. Gratia, misericordia, pax a deo Patre et Christo Iesu domino 
nostro. gratiam huic |dei| patris in miseratione exoptat, ut adsit ei, 
et Christi Iesu domini nostri, quia deus gratiam suam per Christum 
largitur, ut una gratia sit utriusque.
</p><p>1:3. Gratiam habeo deo meo, cui servio a proavis in conscientia 
pura, quod indeficientem habeam tui memoriam in precibus meis, noctu die
 que 4. multum desiderans te videre, memor lacrimarum tuarum, ut gaudio 
replear 5. recordationem accipiens eius quae est in te sincerae fidei, 
quae habitavit primum in avia tua Loide et matre tua Eunice, certum 
autem habeo quod et in te.
</p><p>1. quoniam dignum est meminisse bonorum, idcirco deo agit gratias
 (gratias agit), quia memor erat Timothei viri mirabilis, ut etiam hoc 
ipsum dei donum sit. non enim sine merito est, qui cogitat de bonis 
viris. et quia idem deus Christianorum est, qui erat Iudaeorum, ei se 
deo gratias referre testatur, cui a proavis famulatus est. quando enim 
hoc sperabant progenitores eius, quod hic coeperat praedicare, una eorum
 fides est. et quia in parentum successit servitia et quia in his erat 
adhuc, cum illi deo servirent, recte ait: cui a proavis servio.
</p><p>2. et servio quomodo? in conscientia pura, inquit. sic enim 
aliquando persecutus est ecclesiam, ut dei amore hoc ageret, non 
malivolentia. nam simili modo et in epistola ad Hebraeos scriptum est 
quia Levi, qui decimas accepit, decimas dedit Melchisedech, quia in 
Abrahae, inquit, lumbis erat Levi, quando decimas obtulit Melchisedech. 
ita et hic a proavis deo se dicit servisse, quia et Levi in proavo 
decimas dicitur obtulisse. est enim pater Levi Iacob, avus Isaac, 
proavus Abraham. multum ergo memorem se Timothei profitetur et avide 
illum desiderare propter recordationem lacrimarum eius (lacrimarum eius 
recordationem), quas amore fuderat apostoli, sicut intellegitur, 
recedentis a se.
</p><p>3. non inmerito ergo amantem se desiderat, ut gaudio impleatur ex
 communi laetitia, causa fidei sincerae, quam et in avia eius et in 
matre fuisse significat, certissime et in eo. omnis itaque hic adfectus 
propter fidem est, quae erat in eis inviolata.
</p><p>1:6. Qua de causa conmoneo te, ut recrees donum dei, quod est in 
te per inpositionem manuum mearum; 7. non enim dedit nobis deus spiritum
 timoris, sed virtutis et dilectionis et sobrietatis.
</p><p>1. propterea se parentum eius sinceritatem fidei significat 
memorasse, ut fortiorem hunc faceret. quis enim laudem illorum audiens, 
quorum in eo ipso particeps est, non crescat addens animum huiusmodi 
viribus? sic ergo recreat in se donum gratiae dei acceptum per 
ordinationem presbyterii, dum animum suum confovet mentis alacritate 
gaudens in semetipso, sicut in novitate ordinationis gaudetur.
</p><p>2. denique subiecit: nec enim, inquit, dedit nobis deus spiritum 
timoris, sed virtutis. innovatus enim homo exit de timore, accipiens 
spiritum laetitiae propter iustificationem, quia omnis iniustus in 
timore est, non fortis, sed infirmus, non in dilectione, sed in odio, 
nec in mentis sobrietate, sed errore saucius. si autem his caruerit, per
 fidem et fortis et dilectus et sobrius erit.
</p><p>1:8. Noli itaque erubescere in testimonium domini nostri Iesu Christi neque in me vincto eius.
</p><p>1. constantiam habendam docet nec trepidari debere in 
professione. non est enim unde erubescatur in ea, quia si homo visus est
 Christus, gestis tamen apparuit deus; et si crucifixus est, resurrexit 
tamen a mortuis et multis videntibus {suscipiente eum nube} in caelum 
ascendit. non est ergo infirmitatis causa, sed potestatis, quia ubi 
putatur inbecillitas, ibi apparet potentia. itaque stulte infirmatus 
dicitur, qui vicisse probatur.
</p><p>2. hoc modo nec in apostolo est, quod ad ruborem pertineat, quia 
si pressuris et caedibus humiliatus dicitur, ex illa parte confundit 
obtrectatores suos, qua in signis ac prodigiis nutu dei mirabilis 
pervidetur, ut intellegatur non infirmitate humiliari, sed voluntate ad 
quendam meritorum profectum. idcirco enim deus servos suos ab iniquis 
humiliari permittit, ne illis iniuste praemia dare videatur. Sed 
conlabora in evangelio secundum virtutem dei, 1:9. qui nos salvos fecit.
</p><p>1. quoniam virtute dei victa est mors, ut nos salvi esse 
possimus, iuxta hoc ergo convenit vicem nos ex aliqua parte reddere 
redemptori. quia {enim} ad omnia ei beneficia respondere non possumus, 
vel legationem eius fideliter et instanter agamus. Et vocavit vocatione 
sancta. vocatio sancta est, cum electi sunt ad gubernandum populum 
sanctum dei; ad sanctam autem sine dubio vocatur, qui dux sanctitatis 
eligitur (eligitur sanctitatis). Non secundum meritum nostrum. verum est
 quia, si ad liquidum quaeras, nullus hominum dignus potest videri 
vicarius esse Christi; omnes enim quos elegit prius fuerant peccatores.
</p><p>2. quantum ergo ad conparationem ceterorum pertinet, hi digni 
inventi sunt, quantum vero (ergo) ad rem ipsam, omnes indigni sunt. Sed 
secundum propositum suum et gratiam, quae data est nobis in Christo Iesu
 ante tempora saecularia. quoniam dignatione sua deus olim decrevit 
peccatores salvos facere - praescius enim fuit deus quid futurum esset 
in homine, antequam faceret eum et peccaret -, quomodo redintegraretur 
praedestinavit, quo tempore et per quos et qua ratione salvari possint, 
ut neque merito suo qui salvantur neque eorum (horum) per quos vocati 
sunt (vocantur), sed dei gratia istud donum praestari videatur per fidem
 Christi.
</p><p>1:10. Nunc vero declarata per inluminationem adventus salvatoris 
nostri Christi Iesu. donum dei, quod ante tempora saecularia latebat in 
mysterio, incarnatione et adventu Christi declaratum testatur, quando 
coeperunt homines remissa peccatorum accipere. Qui destruxit quidem 
mortem, inluminavit autem vitam aeternitate per evangelium, 11. in quo 
positus sum ego praedicator et apostolus et magister gentium. qua 
ratione salvum fecit populum suum Christus ostendit dicens, quia mortem 
destruxit, quae erat inimica hominis (hominis inimica), ne ab inferis 
posset resurgere. tum demum vitam inluminavit aeternitate, ut resurgens a
 mortuis iam mori non possit. obscura enim vita est, quae tempore 
definitur, dum soporatur, dum ignorat {, dum male versatur}.
et quomodo inluminatur (inluminetur) vita ostendit, quia per evangelium 
credentibus datur aeternitas magistro gentium praedicante.
</p><p>1:12. Quam ob causam et haec patior. praedicans dei donum 
diabolum patitur inimicum, ut pressuras ei exsuscitet, quia populum de 
faucibus eius eruit. Sed non confundor in hoc. securus, quia pro 
tribulationibus magna promissa merces est, non confunditur, sed 
gloriatur in pressuris. Scio enim cui credidi et certus sum quia potens 
est depositum meum custodire in illa die. hoc est quod dicit, quia spe 
et fiducia magnificentiae salvatoris securus est, quia quod conmendat 
illi, in tuto est. quid autem illi conmendat, nisi salutem suam? ut hic 
pro illo patiens salutem inveniat penes illum, cum coeperit iudicare, ut
 puniens infideles istum dignum aeterna vita pronuntiet.
</p><p>1:13. Formam habens sanorum verborum, quae a me audisti in fide 
et dilectione, quae est in Christo Iesu, 14. bonum conmendatum custodire
 per spiritum sanctum, qui habitat in vobis. praecepta sua cum gestis 
formam appellat salutaris doctrinae, quam istum sequi mandat, ut 
custodiat eam (ea) spiritu sancto favente.
</p><p>1:15. Scis hoc, quod aversati sunt omnes a me, qui in Asia sunt, 
ex quibus est Fygilus et Hermoginis. hi quos memorat fallacia pleni 
erant; simulabant enim amicitias apostoli, ut adhaerentes ei 
addiscerent, unde illi calumnias (calumniam) facerent aut per alios 
inmitterent. qui posteaquam viderunt manifestatos se, recesserunt ab eo.
</p><p>1:16. Det misericordiam dominus Onisifori domui, quia saepe me 
refrigeravit et super catenam meam non erubuit. duplici genere 
refrigerium hoc intellegendum est, quia et in necessitate custodiae 
solacio suo refrigeravit eum et si qua ipsi (illi) opus erant sive 
indigentibus ministravit. spe enim eorum, quae promissa sunt, non illum 
puduit accedere et requirere hominem positum in custodia; illi enim, 
quos supra memorat, quia erubescebant de cruce Christi, in necessitate 
deseruerunt apostolum.
</p><p>1:17. Sed cum fuit Romae, sollicite me quaesivit et invenit. 18. 
det illi dominus invenire misericordiam apud dominum in illa die.
</p><p>1. Romam veniens apostolus, cum appellasset Caesarem, a militibus
 custodiebatur. tunc {enim} Onisiforus caritatis causa et magisterii 
magna diligentia requisitum invenit. cuius visitatio tam acceptabilis 
fuit apostolo, ut eum sic domino conmendet, ut inveniat misericordiam 
apud deum (dominum) in die iudicii, ut sicut apostolum reconquirens 
(requirens) invenit, ita et misericordiam quaerens inveniat apud 
iudicem.
</p><p>2. hoc ergo (enim) orat, ut praestet ei pater dominus (dominus 
pater) caeli et terrae invenire gratiam apud dominum humani generis, 
filium scilicet. tale est hoc quale et illud in Genesi: et pluit, 
inquit, dominus sulfur et ignem super Sodomam et Gomorram a domino de 
caelo. Quanta autem Effesi ministraverit, melius tu nosti. quoniam 
solent quidam personis magis quam causis servire volentes grati fieri 
(gratificari) maioribus, ideo apostolus Onisifori bonum generale 
ostendit, ne videretur forte personae se conmendasse, dum apostolo 
ministravit, cum constaret illum magnanimum omnibus fuisse.
</p><p>2:1. Tu ergo, mihi fili, confortare in gratia, quae est in 
Christo Iesu, 2. et quae audisti a me per multos testes, haec conmenda 
fidelibus hominibus, qui idonei erunt et alios docere. constantem hunc 
et robustum esse praecipit in docendo gratiam dei, quae est in Christo 
Iesu, et non solum in gratia, sed et (etiam) in mysteriis quae sunt de 
Christo. archana fidelibus ac dignis tradi vult, qui alios possint 
docere, non passim vulgaribus ac neglegentibus; magna enim cura 
eligendus est doctor.
</p><p>2:3. Labora ut bonus miles Christi Iesu; 4. nemo enim militans 
deo obligat se negotiis saecularibus, ut placeat ei cui se probavit. 
manifestum est, quod dicit, quia nemo potest duobus dominis servire.
negotia enim saecularia avaritiae serviant necesse est, et nisi fuerint 
mentiti, transigere non possunt. est ergo, sed leve peccatum. 
ecclesiasticus autem idcirco deo se probat, ut huic devotus officium 
impleat quod spopondit, in dei rebus sollicitus, a saeculari negotio 
alienus. non enim convenit unum duplicem professionem habere.
</p><p>2:5. Et nisi certet quis, non coronabitur, nisi legitime 
certaverit. dei militem tam exercitatum vult esse in dei operibus vel 
officio deputato, ut possit ad gloriae meritum pervenire, tota mente 
vigilantem divinis obsequiis, praesentia spernentem, caelestia 
diligentem. ad hoc enim se probavit, ut hic laborans remuneretur in 
caelis.
</p><p>2:6. Laborantem agricolam oportet primum de fructibus percipere. 
7. intellege, quae dico; dabit enim tibi dominus intellectum in omnibus.
</p><p>tantae abstinentiae fuit sanctus Timotheus, ut etiam a licitis se
 temperaret. hoc enim vult intellegi, quia a participatione gazofylacii 
se abstinebat, cum hoc dominus decreverit, ut qui evangelium adnuntiant,
 de evangelio vivant. ideo apostolus prius hunc sumere praecipit, qui 
princeps (primus) est, et sic ceteris distribuere.
</p><p>2:8. Memor esto Christum Iesum surrexisse a mortuis ex semine 
David secundum evangelium meum, 9. in quo laboro usque ad vincula quasi 
latro. sed verbum dei non est alligatum.
</p><p>1. quoniam multi futuri erant filii diaboli, qui dei filium 
incarnatum negarent, idcirco hoc memorat |et|, quoniam fallaciter sub 
nomine apostolorum hoc adseverare nituntur, subiecit: secundum 
evangelium meum, ut excluderet malae mentis falsa conloquia; nec enim 
plus hereticis credendum est de apostolis quam {his} ipsis de 
praedicatione sua testantibus, quam praedicationem cum labore se agere 
queritur. pressuris enim tribulabatur et carceribus, eo quod tam Iudaeos
 quam gentiles offenderet, sicut illis videbatur, incredibilia 
praedicando.
</p><p>2. {iratos enim habebat Iudaeos propter legem, quam cessare 
docebat}. gentiles autem inimicos faciebat, quia unum deum praedicabat 
in Christo. unde quasi latronem hunc tractabant alligantes, claudentes, 
si possit tacere, nescientes quia verbum dei alligare non poterant. 
denique saepe clausus non dispendium fecit, sed lucrum. neque enim 
defuit cui praedicaret in carcere {, ut quos libere invitare ad fidem 
non possit, in vinculis positus pasceret dei verbo}.
</p><p>2:10. Ideo omnia suffero propter electos, ut et ipsi salutem 
consequantur, quae est in Christo Iesu cum gloria caelesti. ut 
praedicatione sua salvaret homines {praedestinatos ad vitam}, exitiis 
erat subiectus, sciens profectum se habiturum quaesitae salutis illorum.
</p><p>2:11. Si enim conmortui sumus, et convivemus, 12. si sustinemus, et conregnabimus.
</p><p>sic posse ad inmortalitatem et gloriam Christi pervenire 
significat, si in forma baptismatis manserimus, ubi omnia delicta 
moriuntur, ut innovati omnia vetera vitia (vitia vetera) et crimina 
fugiamus, ut auctoris secuti vestigiis peccatis mortui videamur. si vero
 additum fuerit ad causam, ut et tribulationes ac pressuras non aegre 
pro nomine domini patiamur, sustinentes haec simul cum illo regnabimus. 
dignum est enim, ut qui pro illo obprobria patitur et exitia, in regno 
eius gloriosus appareat. Si negamus, et ille negabit nos. verum est, 
quia, si minime confessi illum fuerimus coram hominibus, tunc dicet et 
ipse nobis in illa necessitate futuri iudicii: ne scio vos. haec est 
punitionis significatio.
</p><p>2:13. Si non credimus, ille fidelis permanet, negare semetipsum non potest.
</p><p>nemo potest domino auferre quod habet. quis enim illo fortior 
est, per quem omnia extiterunt? nec addi potest perfecto, quia non illi 
aliquid praestat, qui credit in illum, quomodo nihil aufert |ei|, qui 
non credit in illum (ei). quidquid ergo agitur, ad profectum nostrum 
pertinet, ne in ignorantia maneamus. nec enim a nobis firmatur, cum ipse
 ex se et apud se firmus sit.
</p><p>2:14. Haec admone, contestans coram domino, noli verbis pugnare; 
ad nihil enim utile est nisi ad subversionem audientium. contentiones 
evitandas (vitandas) monet, praecepta autem danda sub dei timore et 
terrore, quia contentio potest adhuc minus stabilitis generare 
scrupulum. solent enim in contentione talia obponi elimato malivolentiae
 ingenio (ferro), ut moveant animos incipientium fratrum.
</p><p>2:15. Sollicite cura temetipsum, probabilem exhibeas deo, 
operarium non inpudoratum, recte tractantem verbum veritatis. quoniam 
sunt aliqui, qui contentionem dicant audientibus prodesse, apostolus 
autem sciens magis obesse hoc mandat, ut unusquisque hoc curet, ut 
spreta altercatione semetipsum probabilem faciat, inpudoratos appellans 
eos qui contentionibus nituntur. necesse est {enim} ut contentio 
extorqueat aliquid, immo multa quae dicantur contra conscientiam, ut 
intus in animo perdat, foris victor abscedat. nemo autem patitur se 
vinci, licet sciat vera quae audit; recte autem tractat et bona 
conscientia, qui volentibus loquitur et pacificis. conlatio ergo inter 
dei servos esse debet, non altercatio.
</p><p>2:16. Profanas autem vocum inanitates (novitates) devita, 
plurimum enim proficient ad inanitatem; 17. sermo enim eorum sicut 
cancer serpit.
</p><p>hoc idem adhuc prosequitur, ut contentiones evitentur. nec enim 
congruit unius fidei viros habere contentionem, sed in tractatu 
patiantur se invicem et consentiant bonis dictis; si quid autem 
inprobabile videtur, cum pace dissimuletur. adversarii enim et 
dissidentes solent se invicem provocare, ex quibus unus catholicus est 
et alter profanus. hic ergo catholicus, cui apostolus mandat, ut spernat
 et declinet a fabulis inanibus, quietus debet esse, ut semper de 
conscientia verba emittat, nec patiatur se coram impia verba depromi. 
dant enim quibusdam occasionem, ut in peius proficiant; non enim desunt,
 qui audientes profana concipiant cogitatum malum. ideo que obest 
contentio. Ex quibus est Hymeneus et Filitus, 18. qui deerraverunt a 
veritate dicentes resurrectionem iam factam esse et fidem quorundam 
subvertunt. nunc ipsorum, quorum causa evitandas contentiones monet, 
prodidit nomina, quos et profanos et inpios designavit, errantes a 
veritate. hoc enim negabant, quod palmare est Christianorum, ut credant 
se {in futurum} a mortuis resurgere. hi autem, sicut ex alia scriptura 
docemur, in filiis fieri resurrectionem dicebant, quibus de non erat, 
qui adsensum praestaret perversum contra fidem, quam in primordio fuerat
 consecutus.
</p><p>2:19. Firmum tamen fundamentum dei stat, habens hoc signaculum: 
cognovit, inquit, dominus qui sunt eius, et discedat ab iniquitate omnis
 qui nominat nomen domini.
</p><p>fundamentum dei fides est, quae continet quae promisit deus. quae
 fides non poterit infringi perfidorum et hereticorum conmentis; quamvis
 enim hi negent futura quae credimus, deus tamen dabit quae credimus 
daturum illum teste promissione eius. signaculum itaque promissionis dei
 fides nostra est, quae firmat dei verba. in die iudicii cognoscet deus,
 qui habent signum eius dissidentes a perfidorum et hereticorum 
iniquitate, quae dei promissionem infirmare se putant (putat).
nihil enim tam iniquum, quam dei fidei contraire. {sic et ad Dathan et 
Abiron et Core dictum est a Moyse, cum contra dei praeceptum offerre 
sacrificia praesumerent: cognovit, inquit, dominus qui sunt eius. quo 
dicto ostendit, quae pernicies maneret eos qui dei verba inverterent}.
</p><p>2:20. In magna autem domo non solum sunt vasa aurea et argentea, 
sed et lignea et fictilia; et quaedam in honorem, quaedam autem in 
contumeliam.
</p><p>1. hoc dicto significavit in ecclesia diversos esse homines: 
quosdam bonos et summos viros, quos in aurum intellegi vult, quosdam 
bonos tantum, quos in argentum designat, alios vero non bonos, quos vas 
ligneum et fictile (vasa lignea et fictilia) appellat, quod nulli 
ambiguum puto. nam in Corinthiorum hoc ecclesia frequens probat (probat 
frequens) sermo obiurgantis apostoli.
</p><p>2. nunc autem in ecclesia nostra palam est et in templo 
Hierosolymis, in quo erat typus (typus erat) ecclesiae, manifestis 
lectionibus approbatur. erant enim ibi Sadducaei, ex quorum radice erant
 Hymeneus et Filitus, de quorum prava sententia cum apostolus esset 
locutus, statim hoc subiecit, ut non esset mirabile in ecclesia videri 
homines dissentientes. nam et in Corinthiorum ecclesia, de qua dixi, 
quidam erant qui dissentientes resurrectionem negabant.
</p><p>3. insanus tamen Novatianus, ut errori suo blandiatur, aliter hoc
 intellegendum tradit, ut domus magna totus mundus significari credatur,
 quia habet hominum diversitatem, cum constat (constet) apostolus 
(apostolum) exemplo usus (usum) domus divitis et locupletis (opulentis),
 quae, quamvis copiosa sit, habeat tamen vasa lignea et fictilia. hoc 
modo et ecclesia, quamquam sancta dicatur, habet tamen et vitiosos et 
prava sentientes sicut supra (superius) memoravi, quos contumelia dignos
 ostendit {non tamen perituros, sed purgandos per ignem, quia domui ex 
aliqua parte necessarii sunt}.
</p><p>4. Novatianus autem elatus superbia, ut ecclesiae suae veritatem 
et sanctitatem generalem defenderet, hoc modo intellegendum decrevit, 
quasi ecclesia penes ipsum est (sit) et cunctos habet (habeat) 
purificatos, propter illas causas quibus nos innocentes accusat. sed 
quid opus erat hoc loco de mundo aliquid dicere? aut ut quid firmaret 
(adfirmaret) mundum domum magnam significans? nam dicit dominus 
apostolis: non estis de mundo, ego autem elegi vos |de mundo|.
</p><p>5. quomodo ergo intra mundum concludendi sunt, qui negantur de 
mundo esse? {et idem apostolus: quo, inquit, mihi de his qui foris sunt 
iudicare? nam in una domo omnes sub uno sunt nomine; uno enim domini sui
 nomine censentur omnes. mundus autem diversae professionis continet 
homines, ita ut dispares profiteantur se habere et deos et dominos. non 
ergo domum magnam mundum dixit, sed ecclesiam, in qua omnes sub unius 
domini sunt nomine}.
</p><p>2:21. Si quis ergo purgaverit semetipsum ab istis, erit vas in 
honorem sanctificatum, utile domino, ad omne opus bonum praeparatum. 
nunc alia heresis fraude sua convincitur, quae adserit animas quasdam 
natura esse malas, quae ad bonum cogi non possint, cum hic dicat posse 
malos inmutari in bonum et sordidos purificari. potuerant enim Himineus 
et Filitus emendare (mundare) sensum suum, si voluissent, ut fierent vas
 sanctificatum, praeparatum in honore (honorem).
</p><p>2:22. Iuvenilia autem desideria fuge. iuvenilia desideria adversa
 sunt; sunt enim voluptates mundanae, quae omnibus inlecebris mancipatae
 sunt ac per hoc a dei servo fugiendae sunt. Sectare vero iustitiam, 
fidem, caritatem, pacem cum his qui invocant dominum de puro corde. haec
 sectanda iubet, quae iuveniali (iuvenili) aetati devia videntur et 
aspera. qui enim elegit iustitiam (iustitiam elegit), {ei} nihil facit 
contrarium, et qui fidem diligit, servat mandata. qui autem caritatem 
sequitur, omnibus humilis est, pacis vero custos nullum lacessit ad 
iurgium.
</p><p>2:23. Stultas autem et ineruditas quaestiones devita sciens, quia
 generant lites.
insensatae quaestiones partim infidelium, partim hereticorum sunt, 
aliorum ex parte infidelium, quae modestos homines cogunt ad litem; 
permoventur (inmutantur) enim nimia contradictione inpietatum 
(inpietatis) eorum et irati dicunt aliquid contra propositum suum. nam 
solent quidam hereticorum patientiam fingere - quamvis a catholico non 
possint audire aliquid asperum -, ut conmendent prava sua conloquia. 
ideo dissimulandum ab his est.
</p><p>2:24. Servum autem domini non oportet litigare, sed mitem esse ad
 omnes, docibilem, patientem, 25. modestum, corrigentem eos, qui diversa
 sentiunt, ne quando det illis deus paenitentiam ad agnitionem 
veritatis, 26. et resipiscant a diaboli laqueis, capti ab eo ad ipsius 
voluntatem. haec nulla indigent interpretatione, sunt enim manifesta. 
quantum tamen prosit modestia declaravit. si enim hoc in quibusdam 
hereticis placitum est, quia humiles videntur, quanto magis laudabile et
 fructuosum erit in catholico, si fuerit mitis, in quo et sensus utilis 
et gravitas imitanda perspicitur.
</p><p>3:1. Hoc autem scito, quia in novissimis diebus instabunt tempora
 periculosa. 2. erunt homines sui tantum amatores, avari, insolentes, 
superbi, blasfemi, parentibus non obsequentes, ingrati, inpii, 3. sine 
fide, sine dilectione, criminatores, incontinentes, inmites, bonorum 
inimici, 4. proditores, protervi, tumidi, amatores voluptatum magis quam
 dei, 5. habentes formam pietatis, virtutem eius abnegantes. et hos 
devita. profetia haec est (est haec) sancti apostoli, {in} qua praevidit
 quanta mala futura essent hereticorum |nec non| et Iudaeorum. in his 
enim omnia ista, quae inimica fidei sunt, denotantur. ipse enim 
apostolus dixit: quo enim mihi de his qui foris sunt iudicare? qui enim 
male de deo sentiunt et non timent, quod ad iniuriam eius pertinet 
profiteri, quomodo in conversatione humana possunt esse benivoli? ideo 
enim dixit: habentes formam pietatis, virtutem eius abnegantes, quia 
profitentur quidem semetipsos Christianos, cum sint et nequissimi operis
 et sensu perversi. {non enim in professione magis quam in gestis laus 
dei et virtus est}.
</p><p>3:6. Ex his sunt enim, qui inrepunt in domos et captivas ducunt 
mulierculas oneratas peccatis, quae ducuntur variis desideriis, 7. 
semper discentes et numquam ad scientiam veritatis pervenientes.
</p><p>1. quamvis omnibus hereticis hoc conveniat, ut subintrantes domos
 mulieres subdolis et versutis verbis capiant, ut per eas viros 
decipiant more patris sui diaboli, qui per Evam Adam circumvenit, 
Manicheis tamen prae ceteris congruit. nulli enim tam inportuni, tam 
fallaces, tam captiosi sunt, quam ipsi, quos constat aliud colere et 
aliud profiteri, aliud intus gerere et foris aliud vindicare. nam 
sanctimonium defendunt et lege sua favente turpiter vivunt; 
misericordiam laudant, cum inter se iniusti deprehendantur; mundum 
spernendum adserunt et semper accurati procedunt; ieiuniis insistere se 
iactanter praedicant, cum omnes saginati videantur, tantum quod arte 
quadam pallidi cernuntur, ut fallant.
</p><p>2. haec ergo apostolus maxime de his profetavit, quos constat 
apostolorum tempore non fuisse, sicut nec Arrianos, quippe cum 
Diocletianus imperator constitutione sua designet dicens: sordidam hanc 
et inpuram heresim, quae nuper, inquit, egressa est de Persida. hi 
inveniunt mulieres prae vanitate nova aliquid desiderantes audire et per
 ea, quae placita sunt, suadent illis foeda et inlicita; cupidae enim 
sunt discendi, cum iudicium non habeant probandi. hoc est semper discere
 et veritatis scientiam non habere.
</p><p>3:8. Quemadmodum autem Iamnes et Mambres restiterunt Moysi, ita 
et hi resistunt veritati, homines corrupti mente, reprobi circa fidem. 
9. sed non proficient amplius; ignorantia enim eorum evidens erit 
omnibus, sicut et illorum fuit. exemplum hoc de apocryfis est; Iamnes 
enim et Mambres fratres erant magi vel venefici Aegyptiorum, qui arte 
magiae suae virtuti dei, quae per Moysen agebat, aemulatione conmentitia
 resistere se putabant. sed cum in Moysi virtus in operibus cresceret, 
humiles facti confessi sunt cum dolore ulcerum (vulnerum) deum in Moyse 
operatum. unde similiter et hos non amplius proficere in inpietate 
adsertionis suae dicit, quia {inperitia eorum palam fiet et seductio 
et}, licet inviti, confitebuntur tamen suam ignorantiam (inperitiam) in 
ultimo.
</p><p>3:10. Tu autem adsecutus es doctrinam meam, institutionem, 
propositum, fidem, longanimitatem, dilectionem, patientiam, 11. 
persecutionem, passiones. eorum vult |illum| esse aemulum, quae 
enumerat.
haec enim in ultimo non ad paenitentiam, sed ad laetitiam proficient. 
Qualia mihi facta sunt Antiochiae, Iconio, Listris, quales persecutiones
 sustinui! et ex omnibus liberavit me dominus. 12. sed et omnes, qui 
volunt pie vivere in Christo Iesu, persecutionem patientur. 13. nequam 
autem homines et deceptores proficient in peius, ipsi errantes atque 
alios erroribus involventes. ideo quae et quanta passus sit memorat, ut 
auxilia dei ostendat, quibus defendit et tutos praestat servos suos ab 
inpudentia satanae, ut securos illos faciat et erigat, ne timeant quae 
inrogari possunt a perfidis, sed in persecutione alacres sint, certi 
quia omnes, qui in Christo recte convertuntur, odio habentur etiam a 
corporis sui membris. mali autem in deterius proficient, dum vident 
multos sibi dare adsensum, ita ut ceteros in errorem mittant. dum enim 
sciuntur esse mali et deceptores et nihilominus florere et prosperari in
 mundo, adtrahunt quosdam, ut imitatores horum (eorum) efficiantur, non 
solum in propriis erroribus puniendi, verum etiam in horum, quos exemplo
 suo deperdunt.
</p><p>3:14. Tu vero persevera in his, quae didicisti et quae tibi 
credita sunt, sciens a quibus didiceris 15. et quia ab infantia sacras 
litteras nosti, quae possunt te erudire ad salutem |quae est in Christo 
Iesu|. multum prodesse significat Veteris Testamenti habere notitiam. 
ipsas enim sacras litteras dicit, quia Christi personam insinuant et 
incarnationem eius ad salutem hominum redimendam declarant. hortatur 
enim, ut in his proficiat. antiquitas enim haec robur est novitatis, 
sciens quia a quo didicit, firmae est auctoritatis (firma est 
auctoritas); signa enim et prodigia vidit facta per eum, quibus omnis 
sermo subcumbit.
</p><p>3:16. Omnis scriptura divinitus inspirata utilis est ad 
doctrinam, ad correptionem, ad redintegrationem, ad eruditionem, quae 
est in ipsa iustitia, 17. ut paratus sit homo dei, ad omne opus bonum 
consummatus. manifestum est quia omnis scriptura, cuius deus auctor 
ostenditur, utilis est. ad hoc enim data est, ut proficiat inperitis et 
restauret (instauret) deformes extrahens iniquos ad iustitiam, ut homo 
dei in omni opere bono perfectus sit. in novo enim homine gradatim 
proficiens constituit illum hominem dei.
</p><p>4:1. Testor coram deo et Christo Iesu, qui iudicaturus est vivos 
et mortuos, et adventum ipsius et regnum eius. 2. praedica hoc verbum, 
insta oportune, argue, hortare, increpa in omni magnanimitate et 
doctrina. tam sollicite mandat inviolate praedicandum dei donum, ut cum 
contestatione (testatione) dei patris et Christi filii eius hoc moneat 
curandum instandum que in eo, ut adsidua praedicatione et crebra 
obiurgatione cum oportunitate provocet |homines| ad meliorem profectum, 
et ut facilius arguenti adsentiant, sine amaritudine hoc agendum 
hortatur.
</p><p>4:3. Erit enim tempus, cum sanam doctrinam non sustinebunt, sed 
ad sua desideria magistros sibi aggerent prurientes auribus 4. et a 
veritate quidem auditum avertent, ad fabulas vero convertentur.
</p><p>1. et haec simili modo profetia est sancti apostoli, qua (qui) 
praescius futurorum instandum in doctrina sollicite praecipit, ut 
formati in fide et bonis operibus, eruditi in disciplina sana robusti 
maneant, ut postremo tempore, cum quidam a veritate ad errorem converti 
coeperint, |hi| inmobiles perseverent.
</p><p>2. tales enim dicit futuros, qui pro desideriis suis doceri se 
velint, ut a magistris constantibus et veracibus ad hos convertantur, 
qui haec illos doceant, quae libenter audiant, quia veritas illis aspera
 videbitur, ut relicta sana doctrina fabulis vacent.
</p><p>3. nolunt enim argui maligna opera sua; quare volunt tales (tales
 volunt) magistros, qui serviant moribus eorum. pruriunt enim aures 
eorum, ut audiant fabulas vanitatum conpositas sub nomine doctrinae, 
quibus delectentur. quod nullis tam proprium est, quam Manicheis, qui 
nescio quae habent diversa conmenta inflatis nominibus nuncupata, cum 
sint res frivolae et quaedam deliramenta.
</p><p>4:5. Tu vero sobrius esto, in omnibus patiens opus fac 
evangelistae, ministerium tuum exple; 6. ego enim iam delibor et tempus 
solutionis meae instat. admonet et hortatur, ut vigilet in disciplina 
ecclesiastica, viriliter agat, scripturas explanet, ut prudentes et 
eruditi inanes fabulas vitent. apostolus enim sciens passionem suam 
inminere exemplum piae conversationis et sanae doctrinae in sancto 
Timotheo vult relinquere, ut per traducem numquam deessent doctores 
idonei. passionem tamen suam delibationem appellat; deo enim immolatur, 
qui pro iustitia eius patitur.
</p><p>4:7. Certamen bonum certavi, cursum consummavi, fidem servavi. 8.
 quod reliquum est, reposita est mihi iustitiae corona, quam reddet mihi
 dominus in illa die iustus iudex, non solum autem mihi, sed et his qui 
diligunt adventum eius. omnia, quae sibi et ceteris utilia et prospera 
essent, servasse se memorat. non solum enim in verbis, sed et {in} 
operibus formam se praebuit audientibus, ut et auctori suo veritate 
praedicationis fidelis {dispensator} existeret et contra mundi principes
 et potestates omni sollicitudine et peritia conluctatus exemplum, 
quomodo vincerentur, relinqueret, ut inviolata doctrina et agonis 
legitimum certamen dignos illos faceret coronari, quia deus iustus iudex
 dabit amplissima praemia diligentibus se et expectantibus filium eius 
de caelo (caelis). Sollicitus esto venire ad me quam primum; 9. Demas 
enim me dereliquit diligens hoc saeculum et abiit Thesalonicam, 10. 
Crescens in Galatiam, Titus in Dalmatiam. &gt;11. Lucas est me cum 
solus. Marcum adsume et adduc te cum; est enim mihi utilis in 
ministerio. 12. Tychicum autem misi Effesum. cum constet omnem 
instructionem iuris ecclesiastici in epistola contineri, propter multam 
tamen caritatem praesentiam eius desiderat. Marco autem idcirco 
testimonium perhibet, quia memor est praeteritorum eius laborum.
</p><p>4:13. Paenulam, quam reliqui Troade apud Carpum, veniens adfers 
et libros, maxime autem membranas. apostolus natura Iudaeus fuit et nec 
quicquam habuit alienum. unde ergo illi paenula? sed quia erat a Tarso, 
quos constat in societatem Romanorum receptos, ut de cetero cives 
appellarentur Romani, idcirco necesse est eos et curiam habere, in qua 
more Romanorum paenulati conveniant. quicumque enim illo tempore cum 
muneribus obviam exissent Romanis, inmunitate perpetua donati cives 
Romani {et fratres eorum} nuncupabantur {teste eodem apostolo. potest 
ergo fieri, ut si non suam, quia totum se legi dederat, patris sui 
haberet paenulam}.
</p><p>4:14. Alexander aerarius multa mala mihi ostendit. reddat illi 
dominus secundum opera sua. 15. quem et tu devita; valde enim restitit 
verbis meis. Alexander iste et Demas supradictus conlegae fuerunt. hi 
prius cum apostolo erant simulantes illi amicitiam. et quia fallaces 
tempore probabantur, ambo ab eo recesserunt. hic autem aerarius, qui 
audacior erat in malis, sic ab eo recessit, ut et contradictor verborum 
eius existeret. qui ergo apostolo ausus erat contradicere, non inmerito 
evitandum hunc admonet, dei iudicio istum dimittens.
</p><p>4:16. In prima mea defensione nemo mihi adfuit, sed omnes me 
dereliquerunt. non illis inputetur. pressuram et tribulationes sibi 
inlatas defensionem suam nuncupat. passio enim Christianis vita est et 
persecutio defensio. pressura enim inlata pro iustitia defendet 
(defendit) illum in die iudicii, reos constituens perfidos. inter ipsa 
ergo initia inlatae pressurae derelictum se conqueritur, et quia scit 
hanc esse consuetudinem, non illis vult inputari, quia et dominum a 
Iudaeis adprehensum discipuli reliquerunt, quippe cum scriptum sit in 
profeta: percutiam pastorem, et dispergentur oves gregis.
</p><p>4:17. Dominus autem adstitit mihi et confortavit me, ut per me 
praedicatio impleretur et audirent omnes gentes. propter quod domini 
Christi auxiliis munitum se dicit et auctum virtute, ut praedicationem 
impleret in omnibus gentibus, idcirco ignosci petit eis, a quibus 
derelictus est in necessitate, ut bene acceptus a deo vindictam non 
quaerat.
hac enim causa amplius adiutum se credit a deo, quia derelictus est ab 
hominibus. Et liberatus sum de ore leonis. 18. liberabit me dominus ab 
omni opere malo et salvum faciet in regno suo caelesti. cui gloria in 
aeternum. amen.
</p><p>{1. similiter dicit et Petrus coapostolus eius: quia adversarius 
noster diabolus circumit fremens sicut leo, quaerens quem devoret. sed 
quia in apostolo occasionem non inveniebat, qua illum deciperet, per 
filios suos pressuram illi excitabat et poenas, ut si non quasi 
peccator, vel quasi iustus de hac tamen tolleretur vita, ne multos 
hortaretur ad fidem.
</p><p>2. quod cum prope impleret, dei providentia liberatus apostolus 
insultat illi, infirmum illum testificans, quia de ore eius ereptus est,
 quia quod cupivit implere non potuit. igitur dei auxiliis morti se 
ereptum testatur (gratulatur); et de providentia domini tam securus est,
 ut et de futuris temptationibus liberari se credat et non solum 
liberari ad praesens, verum etiam salvum se futurum in die iudicii et 
regnaturum cum domino Christo in aeterna saecula}.
</p><p>4:19. Saluta Priscillam et Aquilam et Onisifori domum. 20. 
Erastus remansit Corinthi. Trofimum autem reliqui infirmum Mileti. 21. 
sollicitus esto ante hiemem venire. Aquila et Priscilla hi sunt, apud 
quos hospitatus |est et| operabatur manibus. Onisiforus autem hic est, 
cui testis est in prima epistola. quid est tamen, ut praesente apostolo,
 qui mortuos excitabat, Trofimus infirmaretur? sed signa propter 
incredulos facta sunt, et quia ex diversis causis meritum conlocatur 
apud deum, ut sive |qui| in tribulatione sive in aegritudine deo gratias
 agit nec ab adversa parte suffragium quaerit, ut proficiat meritis apud
 deum. propter imbres autem et frigora conmonuit, ut autumno ad se 
veniret. Salutat te Eubolus et Pudens et Linus et Claudia et omnes 
fratres. more consueto impleta est epistola salutatione fratrum.
</p><p>4:22. Dominus Iesus Christus cum spiritu tuo. vale. haec 
subscriptio apostoli est, quod signum esse dicit in omni epistola. et 
quia filius dei idem filius hominis est et Iesus dicitur et Christus, ut
 et homo significetur et deus, duobus nominibus nuncupatur. utroque 
tamen nomine dignitas designatur, quia ratione sunt posita nomina.
</p><h2 align="center"><a name="TOC-AD-TITUM"></a>AD TITUM</h2>
<p>Argumentum. Titum apostolus creavit episcopum et ideo conmonet eum, 
ut sit sollicitus in ecclesiastica ordinatione, propter (id est, ad) 
quosdam, qui simulatione quadam dignos se ostentant, ut sublimem ordinem
 teneant; simul que {et} hereticos ex circumcisione corripiendos.
</p><p>1:1. Paulus servus dei, apostolus autem Christi Iesu secundum 
fidem electorum dei et agnitionem veritatis eius, quae secundum pietatem
 est 2. in spe vitae aeternae, quam promisit deus verax ante tempora 
saecularia, 3. manifestavit autem temporibus suis verbum suum in 
praedicatione, quod creditum est mihi, secundum praeceptum salvatoris 
nostri dei, 4. Tito germano filio secundum communem fidem. gratia et pax
 a deo patre et Christo Iesu salvatore nostro. decretum donum a deo, 
quod ante saecula promiserat, tempore salvatoris in praedicatione 
apostolorum manifestatum declarat. sic enim promiserat. quod etiam dicit
 sibi (sibi dicit) creditum, ut gentibus insinuaret praedestinatam 
misericordiam dei, ut et Titus verus eius filius, id est secundum 
evangelium hoc est enim verum, quod aeternum est -, hanc dei voluntatem 
devote et sollicite suscipiens praedicaret gratiam {dei} et pacem, ut 
accepto dono pacifici fiant cum deo {et} patre, quia omnia ex ipso sunt,
 et Christo Iesu salvatore nostro, quia ipse nos liberavit a morte.
</p><p>1:5. Huius rei gratia reliqui te Cretae, ut ea quae desunt 
corrigas et constituas per civitates presbyteros, sicut et ego tibi 
disposui, 6. si quis est sine crimine, unius mulieris vir, filios habens
 fideles, non in accusatione luxoriae aut inobsequentes. 7. oportet enim
 episcopum sine crimine esse sicut dei dispensatorem, non protervum, non
 iracundum, non vino deditum, non percussorem, non turpia lucra 
adpetentem, 8. sed hospitalem, benignum, prudentem, iustum, sanctum, 
continentem, 9. tenacem eius sermonis, qui secundum doctrinam fidelis 
est, ut potens sit exhortari in doctrina sana et contradicentes 
revincere. 10. sunt enim multi non obaudientes, vaniloqui et seductores,
 maxime hi qui sunt ex circumcisione, 11. quos oportet redargui. qui 
universas domos subvertunt docentes, quae non oportet turpis lucri causa
 (gratia).
</p><p>1. manifesta sunt quae lecta sunt. episcopum enim et sanctum in 
operibus et verbis prudentem ordinari vult, ut et fratres exhortari 
possit et contradicentes convincere, maxime eos qui erant ex Iudaeis, 
qui sub nomine Christi iudaizare docebant, quos alibi falsos fratres 
appellat. renati enim in Christo non puri erant Christiani; partim enim 
legem, partim Christum venerari volebant. hos dicit, quia domos 
subvertebant prava ista doctrina. duplici etenim genere turpibus lucris 
studebant, quia ideo haec magis agebant, ut placerent Iudaeis, a quibus 
sumptus sperabant, ut pecuniam lucrum (lucri) facerent et praeputium.
</p><p>2. hi erant quaestus eorum, sicut dominus dicit Iudaeis: 
ambulatis mare et aridam, ut faciatis unum proselytum. haec duo turpia 
lucra appellat, quia qui sub nomine dei docet non devotionis causa, sed 
quaestus, turpis lucri captator est, similiter et qui per circumcisionem
 aliquem vult adquirere. unde alibi ait: et gloria in pudendis eorum.
</p><p>1:12. Dixit quidam ex ipsis, proprius eorum profeta: Cretenses 
semper mendaces, malae bestiae, ventres pigri. 13. testimonium hoc verum
 est. quidam ex Cretensibus melioratus per disciplinam dominicam, quid 
sentiendum esset de Cretensibus indoctis expressit, quod et mali essent 
et otiosi vellent comedere. malitia enim |propria| pasci volebant, 
|malae enim bestiae ipsae sunt,| quae (qui) cum nihil prosint, gestiunt 
et nocere. duplex ergo malum est. tales erant et Cretenses, unde istum 
profetam appellat, sed in causa Cretensium. tam enim vera hunc de his 
adserit locutum, ut profetam |hunc vocet|; falli enim profetam 
inpossibile est. Quam ob causam argue illos dure, ut sani sint in fide, 
14. non intendentes Iudaicis fabulis et mandatis hominum aversantium se a
 veritate.
</p><p>1. insistendum praecipit in correptione illorum, ut converti 
possint et illa sectari quae iusta sunt et dei legi condigna, avertentes
 se a Iudaicis fabulis, quia in lege nemo iustificatur apud deum, quanto
 magis in mandatis hominum!
</p><p>2. quicquid enim adversus (adversum) veritatem obponitur, humana 
inventio est, nescientes enim vim scripturarum et interiora verborum 
legis colorem sequuntur, non saporem. ideo fabulas dicuntur narrare, non
 veritatem. putant enim numquam recedendum ab his, quae Moyses tradidit,
 ut puta de escis aut coniugiis aut numeniis aut sanguine mustelae aut 
(vel) domo inmunda septem diebus (diebus septem), cum sciant primores 
suos Abraham et Isaac et Iacob sine his iustificatos et dei amicos 
appellatos, et Hiezechihelo profeta contestante, quia propter quod legem
 dei et iustificationes eius profanaverint, praecepta acceperint non 
bona et mandata (et mandata non bona), in quibus iustificari non 
possent.
</p><p>3. unde et dominus ait Iudaeis quia haec ad duritiam cordis 
vestri scripsit Moyses. hinc est unde et Petrus apostolus: quid 
inponitis, inquit, iugum supra cervices fratrum, quod neque patres 
nostri neque nos potuimus portare? nam si utilia fuissent, tunc data 
essent, quando et lex in tabulis data est. sed quia post tanta signa 
prodigiorum et legem editam inreverentes diffidentes que (et 
diffidentes) et cervicosi inventi sunt, talia et tanta acceperunt 
mandata, in quibus respirare non possent.
</p><p>4. hinc factum est, ut et boni laborarent cum malis, accepturi 
mercedem. haec ergo pro vindicta data sunt, ita ut tempore, quo 
promissum advenit donum dei, misericordia dei relaxaret omnia, quae 
prius interdixerat. quod non intellegentes Iudaei sub iugo permanent et 
quorundam libertatem his volunt vinculis obligare.
ideo que hos obiurgandos admonet, ut ab his avertantur.
</p><p>1:15. Omnia munda mundis; his vero qui contaminati sunt et sine 
fide nihil mundum, sed inquinata est eorum et mens et conscientia. istos
 mundos esse significat, qui et qua causa interdicta sunt norunt et qua 
causa concessa sunt postea. nam si in Genesi legitur, quia omnia quae 
fecit deus bona sunt, dubium non est, quia et munda sunt. qui vero non 
intellegunt, inmundi sunt; accusatores enim scripturae sunt. si enim 
bona facta leguntur, cur interdicuntur quasi execrabilia? si execrabilia
 non sunt, quia bona sunt, propter duritiam cordis interdicta noscuntur,
 quia indigni habiti sunt tota dei uti (uti dei) creatura. nam qui a 
melioribus prohibiti videntur, horum mens et conscientia inquinata est, 
quia creaturam dei accusant, ut semetipsos excusent (excusent 
semetipsos).
</p><p>1:16. Deum confitentur se nosse, factis autem negant, quoniam 
sunt execrabiles et inoboedientes, ad omne opus bonum reprobi. quamvis 
ad omnes hereticos pertineat dictum hoc, tamen de Iudaeis intellegitur 
locutus, qui se Abrahae deum solos dicunt scire, operibus vero abnegant,
 sicut dicit dominus: si filii Abrahae essetis, opera Abrahae faceretis.
 quomodo ergo possunt deum Abrahae scire, qui mysterium et fidem eius 
ignorant non evangelii opera sectantes, sed legis factorum in numeniis 
et circumcisione et ceteris, perturbatores inpii et inreverentes? haec 
sunt opera, quae deum nesciunt.
</p><p>2:1. Tu autem loquere quae decet sanam doctrinam. haec scit deum,
 quae appellatur sana doctrina. dei enim doctrina salutaris est.
</p><p>2:2. Seniores sobrios esse, graves, prudentes, sanos fide, 
dilectione, patientia. quid sint sanae doctrinae ostendit, ut minus 
sobrios, minus graves, infideles, sine caritate, inpatientes insanae 
doctrinae discipulos significaret. his enim operibus nescitur deus neque
 iustitia eius.
</p><p>2:3. Anus pari modo in statu religione digno, non criminatrices, 
non vino multo servientes, bona docentes, 4. ut instituant 
adulescentulas viros suos diligere, amare filios, 5. prudentes, pudicas 
esse, castas, domus curam habentes, subditas propriis viris, ne verbum 
dei blasfemetur. tales praecipit esse seniores, ut exemplo sint bonae 
conversationis iunioribus, ut, si infideles viros habeant, congaudeant 
eis magis quam blasfement nomen dei, dum vident quia propter dei timorem
 propensius obsequuntur suis viris.
</p><p>2:6. Iuniores similiter hortare continentes esse, 7. per omnia 
teipsum praebens exemplum bonorum operum in doctrina, in integritate, in
 gravitate, 8. verbum sanum inreprehensibile, ut is, qui e diverso est, 
revereatur nihil habens dicere de nobis dignum reprehensione. quoniam 
iuventas solet modum egredi, immo promptior esse ad lapsum, idcirco 
salubribus retinaculis retineri (contineri) iubetur, ut infrenata 
divinis legibus gubernetur. quod ut effici non sit arduum aut difficile,
 magistrum formam esse praecepit, ut ea quae docet, quomodo fiant, 
ostendat, ut hi qui profani sunt et inimici fidei erubescant videntes 
quia quae verbis docet vera esse probet (probat) factis.
</p><p>2:9. Servos dominis suis subditos esse in omnibus optimos, non 
responsatores, 10. non fraudantes, sed omnem fidem bonam ostendentes, ut
 doctrinam salvatoris nostri dei ornent in omnibus. bonis operibus et 
fide doctrinam dicit ornari dominicam. tunc enim placita est et decora, 
si hic qui eam profitetur non illam exosam faciat abnegans factis, sed 
amabilem et veram; non potest enim indecorum esse quod verum est. cum 
ergo dicta sequentibus factis implentur, ostenduntur vera ac per hoc 
|et| decora. tunc possunt domini servos suos non tantum a fide minime 
(non) prohibere, verum etiam gaudere, quia fidem eorum etiam sibi vident
 proficere. nemo enim fidem dei custodiens infidelis potest esse 
hominibus.
</p><p>2:11. Inluxit enim gratia dei salutaris nostri omnibus hominibus 
12. erudiens nos, ut abnegata inpietate et saecularibus desideriis 
temperanter et iuste et pie vivamus in hoc saeculo.
</p><p>1. donum dei inluxisse dicit hominibus per Christum, id est 
veritatem unius dei manifestatam in Christo, ut pia professione 
creatorem praedicemus in trinitatis unitate. quod prius latuit humanum 
genus, nunc autem misericordia dei eluxit, ut erroris tenebras 
evitantes, id est ignorantiam et inpietatem mundanorum fugientes, pii 
inveniamur in parentem omnium deum profitentes eum in veritate, quam 
tradit evangelium filii eius, et, ut huius rei mercedem habere possimus,
 bona opera faciamus.
</p><p>2. quomodo enim illi qui solum patrem praedicat spes nulla est, 
si non profiteatur in eadem veritate et filium, ita et huic (huius) spes
 frustrata est, qui solum (solam) professionem fidei habet sine bonis 
operibus.
</p><p>2:13. Expectantes beatam spem et adventum gloriae magni dei et 
salutaris nostri Iesu Christi, 14. qui dedit semetipsum pro nobis, ut 
redimeret nos ab omni iniquitate et emundaret sibi populum abundantem, 
aemulatorem bonorum operum. hanc esse dicit beatam spem credentium, qui 
expectant adventum gloriae magni dei, quod revelari habet iudice 
Christo, in quo dei patris videbitur potestas et gloria |naturaliter|, 
ut fidei suae praemia (praemiam) consequantur. ad hoc enim redemit nos 
Christus, ut puram vitam sectantes repleti operibus bonis regni dei 
heredes esse possimus.
</p><p>2:15. Haec loquere et exhortare et argue cum omni imperio. nemo te contemnat.
</p><p>3:1. Admone illos principatibus et potestatibus subditos esse, 
oboedire, ad omne opus bonum paratos esse. quae spes credentium sit 
admonet, ut manifestet, cum arguuntur, ut sciant cui bono praeparantur, 
ut non aspere accipiant certi, quia pro salute sua corripiuntur, et ut 
ad malum tardi sint, ad bonum vero parati, non nescii quid singulis 
persolvi oportet (oporteat).
</p><p>3:2. Neminem blasfemare, non litigiosos esse, sed modestos, 
ostendentes omnem mansuetudinem ad omnes homines. Christianos omnibus 
hominibus humiles vult videri; sic enim possunt perfidi ad futuram spem 
vocari.
</p><p>3:3. Eramus enim et nos quondam inconsulti, inobsequentes, 
errantes, servientes desideriis et voluptatibus variis, in malitia et 
invidia agentes, odibiles, odio nos invicem habentes. haec bona, quae 
incredulitas non habet, Christianis data memorat, ut in omni iustitia 
elucentes manifesti fiant, quod dei cultores sint. cum enim quondam 
inconsulti, nunc videntur sani esse consilii per omnia (per omnia sani 
esse consilii), laudatur in his deus.
</p><p>3:4. Cum vero bonitas et humanitas inluxit salutaris dei nostri, 
5. non ex operibus iustitiae, quae nos fecimus, sed secundum suam 
misericordiam salvos nos fecit per lavacrum regenerationis et 
renovationis spiritus sancti, 6. quem effudit in nos abunde per Christum
 Iesum, salutarem nostrum, 7. ut iustificati gratia illius heredes 
efficiamur secundum spem vitae aeternae. hoc bonum, quod in Christianis 
florere videtur, de radice pietatis divinae oritur. deus enim 
misericordia sua salvos nos fecit per Christum, cuius gratia renati 
spiritum sanctum accepimus abunde, ut bonis operibus inniti possimus 
ipso nos in omnibus adiuvante, ut per haec hereditatem regni caelorum 
adsequi possimus. quamobrem omni devotione huic obsequi debemus et 
praeceptis eius parere, quia quicquid in nobis pulchrum est, 
spiritalibus liniamentis ipse depingit.
</p><p>3:8. Fidelis sermo, et de his volo te confirmare, ut solliciti 
sint ad effectum bonorum operum hi, qui crediderunt deo. haec sunt bona 
et utilia hominibus. nihil tam apertum, quia misericordia atque 
humanitas bona est ad praesens et utilis in futurum; et hic enim habet 
laudem et in iudicii die coronam. omnis enim deo credens misericordiae 
debet studere, per quam vivit. ut in hac (haec) ergo esset sollicitus 
rector populi admonetur.
</p><p>3:9. Stultas autem quaestiones et originum enumerationes et contentionem et pugnas legis devita; sunt enim inutiles et vanae.
</p><p>1. has stultas quaestiones appellat, quae salutis effectum non 
habent neque aliquam tribuunt scientiae peritiam ad utilitatem. his 
verbis multorum hereticorum denotat dogmata. quamvis omnia, quaeque 
(quae) vera non sunt, stulta dicenda sunt (sint), alius tamen est qui 
res fabulosas inducit, et alius qui calliditate tergiversationis rem 
veneno plenam proponit, ut est Arrius aut Fotinus.
</p><p>2. fabulosa autem non lex, sed heresis primum Iudaeorum est 
(heresis est, quantum ad tempus illud pertinet Iudaeorum), dum quidam 
eorum sibi vindicarent praerogativam originum patriarcharum, quae de 
matrimoniis ortae sunt, cum ex hoc nullum meritum sit apud deum; et 
(quidam vero) urceorum et ceterorum vasorum baptismata (baptisma) et 
sanguinem mustelae magna cura expiandum. et quia ideo Moysi sepultura 
abscondita est, ne a magis excitaretur - quodsi verum esset, et 
ceterorum sanctorum abscondenda fuerat sepultura -,
- recens. pr. denique tanta vanitas in traditione Manichaeorum est, ut 
melius sit tacere. - - recens. alt. et quia Solomon daemoniorum templum 
aedificavit, in quo opere ingens multitudo laboravit, quid tam 
fabulosum? -
</p><p>3:10. Hereticum hominem post primam correptionem devita 11. 
sciens, quod perversus est huiusmodi et delinquit a semetipso damnatus. 
heretici hi sunt, qui per verba legis sensum legis (legem) impugnant; 
proprium enim sensum verbis adstruunt legis, ut pravitatem mentis suae 
legis auctoritate conmendant (conmendent). sciens enim inpietas multum 
auctoritatem valere, fallaciam sub nomine eius conponit, ut, quia res 
mala per semetipsam acceptabilis esse non potest, bono nominis 
conmendetur. idcirco huiusmodi homines, ut inexcusabiles sint, semel 
corripi oportere; frequentius enim correpti exercitatiores fient in 
malo. cogere autem illos videtur qui saepe corripit, ut politiores fiant
 ad perditionem multorum. ideo remittendos, ut neglegentiores effecti 
soli forte depereant.
</p><p>3:12. Cum misero ad te Arthiman aut Tychicum, festina ad me 
venire Nicopoli; ibi enim statui hiemare. post epistolam datam etiam 
ipsum videre vult adfectus causa et ut plenius illum firmaret in 
ecclesiastica disciplina.
</p><p>3:13. Zenan legisperitum et Apollon sollicite illos praemitte, ut
 nihil illis desit. 14. discant autem et nostri bonis operibus praeesse 
ad usus necessarios, ut non sint infructuosi. uterque nobilis vir est 
sapientia et operibus. idcirco iubet sumptos (sumptus) illis necessarios
 dari ab his qui crediderunt (crediderant), ut refrigerarent, quia 
dignum erat, ut qui spiritalia tradebant, non illis deessent carnalia. 
quamvis enim Zenan legisperitum vocitet, Apollo tamen perfectus erat in 
scripturis; sed quia Zenan huius professionis fuerat in synagoga, sic 
illum appellat.
</p><p>3:15. Salutant te omnes qui me cum sunt. propter conpendium simul
 omnes salutare (consalutare) illum significat. Saluta eos qui nos amant
 in fide. illos salutatione sua dignos videri vult, qui fideliter illum 
diligunt adfectu Christi domini nostri. Gratia dei cum omnibus vobis. 
nunc generaliter omnes salutat fratres et domesticos Titi.
</p><h2 align="center"><a name="TOC-AD-FILEMONEM"></a>AD FILEMONEM</h2>
<p>Argumentum. Filemon nulla erat ecclesiasticae ordinationis praeditus 
dignitate, sed vir laudabilis, unus ex plebe. cui causa Onesimi servi 
eius familiares litteras facit, ut non solum ignoscat ei, sed et deo 
gratias agat, quia talem illum recepit, ut non servum aestimet, sed 
dilectissimum fratrem.
</p><p>1:1. Paulus vinctus Christi Iesu et Timotheus frater Filemoni 
dilecto fratri et laborum nobis participi 2. et Appiae sorori carissimae
 et Archippo conmilitoni nostro et domesticae eius ecclesiae. 3. gratia 
vobis et pax a deo patre nostro et domino Iesu Christo. ut dignitatem 
epistolae a se missae faceret, ab iniuria sua coepit. sicut enim peccati
 causa vinciri obprobrium est, ita e contra pro Christo custodiae 
vincula sustinere maxima gloria. eo enim tempore, quo hanc epistolam 
misit, in custodia erat. quamvis clericus non fuerit Filemon, tamen 
intererat ecclesiasticis necessitatibus causa devotionis, unde 
participem hunc dicit laborum.
sunt enim multi, qui cum sint digni, excusant tamen infimos semetipsos 
iudicantes tanti ministerii; unde vere digni apparent.
</p><p>1:4. Gratias ago deo semper mentionem tui faciens in orationibus 
meis, 5. audiens fidem tuam et caritatem, quam habes in dominum Iesum et
 in omnes sanctos, 6. ut communicatio tua accepta fiat in agnitione 
omnis boni, quae in nobis est in Christo. gaudere se dicit et deo 
gratias referre in precibus suis, quia firmus erat in fide et bonis 
operibus insistebat. qui enim diligit Christum, probare hoc debet in 
servos eius sciens dominum sibi inputaturum quicquid constiterit 
erogatum in servis. apostolus tamen hoc se dicit addere precibus, ut 
operatio eius cum cognitione fiat bonitatis; hoc est, ut tali hoc mente 
operetur, ut in futurum huius rei expectet mercedem.
</p><p>1:7. Gaudium enim magnum habui et consolationem super caritate 
tua, quia viscera sanctorum requieverunt per te, frater. manifestum est 
quia idcirco se significat laetum {esse}, quia sanctorum necessitatibus 
utensilia ministrabat. unde plus gaudet certus ex hoc, quia obsequeretur
 et mandatis eius, quem constat esse potiorem.
</p><p>1:8. Quapropter multam fiduciam habens in Christo imperandi tibi,
 quod ad rem pertinet, 9. propter caritatem magis deprecor, cum talis 
sis ut Paulus senex, nunc autem et vinctus Christi Iesu. quantum ratio 
exigebat, dignum erat imperare discipulo magistrum ex fiducia 
apostolicae auctoritatis, sed quia vir bonus erat Filemon, per adfectum 
illum provocat obaudire quasi coaevum aetate (aetatis) et vinctum 
Christi Iesu, id est obligatum negotiis dominicis vel propter nomen eius
 subiectum vinculis {sicut erant et ipsi apostoli}. tales etenim (enim) 
fuerunt Iudas et Sileas, qui cum ex plebe essent, primores inter fratres
 obligaverunt (obligaverant) semetipsos dominicis actibus, ut una cum 
apostolis coagonizarent propter fidem dei. unde Sileas particeps laborum
 invenitur apostoli.
</p><p>1:10. Obsecro te de meo filio, quem genui in vinculis, Onesimum, 
11. quondam tibi inutilem, nunc vero tibi mihi que utilem 12. quem misi.
 tu autem illum, id est sicut mea viscera suscipe. 13. quem ego volueram
 apud memetipsum retinere, ut pro te mihi ministraret in vinculis 
evangelii. 14. sed citra tuum consilium nihil volui facere, ut non velut
 ex necessitate bonum tuum esset, sed voluntarium. non magnum est 
humilem inclinare se, laudabile vero sublimen virum humiliare se. ideo 
apostolus rogat eum, cui imperandi habet potestatem, ut in omnibus forma
 sit ad profectum meritorum. Onesimum ergo profugum decurrentem ad 
divinum auxilium, cum esset in custodia urbis Romae, baptizavit 
apostolus, videns in illo utilitatis spem. quem sic commendat, ut suum 
animum in illo significet idoneum ex inutili factum tam saecularibus 
quam divinis obsequiis.
</p><p>1:15. Forsitan enim idcirco recessit ad horam, ut in aeternum 
illum reciperes, 16. non iam velut servum, sed pro servo dilectissimum 
fratrem, maxime mihi, quanto autem magis tibi et in carne et in domino! 
Onesimus offenso domino proprio confugit longa peregrinatione ad 
apostolum, ut ostenderet se non ad hoc recessisse, ut delicti esset 
obnoxius, sed ut obliteratis peccatis utilis reverteretur in tantum, ut 
non solum domino suo aequalis fieret meritis, sed ipsi magistro frater. 
et ne Filemon aliquod, ut adsolet, quasi dominus adversus (adversum) 
servum fastidium inflationis pateretur, humiliat illum, cum dicit illum 
fratrem et in carne et in domino, ut sublata humanae condicionis causa, 
quia omnes ex uno sumus Adam, fratres nos cognoscamus, maxime cum fides 
accedit media, quae omnem superbiam amputat.
</p><p>1:17. Si ergo habes me socium, adsume illum sicut me. tantum se 
adfectum habere circa Onesimum ostendit, ut tunc Filemonem, quem 
superius laudat, participem suum dicat, si istum sic susceperit quasi 
apostolum. hoc est enim quod dixit Solomon: servo sapienti liberi 
servient. quod dictum terrori est Filemoni, ut saltim vel hac causa 
adsumeret eum, si caritate flecti non posset.
</p><p>1:18. Sin autem aliquid laesit te aut debitor est, hoc mihi 
inputa. nunc excusationem iracundiae convellit, ne forte sic laesum se 
ab eo quereretur, ut illi ignoscendum minime videretur. quodsi esset, 
sibi inputandum dicit, per quem regni caelorum heredes futuri sunt, quia
 ante peccaverunt.
</p><p>1:19. Ego Paulus scripsi manu mea, ego reddam; ut non dicam tibi 
quod etiam te ipsum mihi debes.
si qua offensa est Onesimi, cautionem suam testatur esse idoneam, ut pro
 illo satisfaciat. et ut verius (verum) loquatur, suberigit se et dicit,
 quia minus ab illo exigit quam debere probatur. in servo enim cogitur 
satisfacere, quia seipsum debito onerat.
</p><p>1:20. Ita, frater, sic ego te perfruar (fruar) in domino, refove 
viscera mea in Christo. 21. fiduciam habens obauditionis tuae scripsi 
tibi, sciens quia supra quam dico facies. modo blanditur, ut obauditio 
eius voluntaria sit, ut possit fructum habere. sic enim provocat eum, ut
 amplius faciat quam postulatur ab eo. solet enim fieri, ut qui videt 
bene de se sentiri, meliorem se praebeat.
</p><p>1:22. Simul autem praepara mihi hospitium; spero enim quod per 
orationes vestras donabor vobis. ut sollicitiorem illum faciat et magis 
oboediat, venturum se esse ad illum (illi) significat; solent enim 
absentes contemni. et ut quid apostolus hic adhuc esse non dedignatur, 
qui semper taedia passus est et exitia, caedes, persecutiones ac vincula
 et cuius requies non erat nisi in solo Christo? sed propter profectum 
credentium, ut et inimicos crucis Christi confunderet ad dei gloriam 
augmentandam, carnem suam passionibus offerrebat, ut animae suae et 
corpori coronas inmortales adquireret.
</p><p>1:23. Salutat te Epafras concaptivus meus in Christo Iesu, 24. 
Marcus, Aristarchus, Demas, Lucas, adiutores mei. hos omnes participes 
gloriae suae testatur.
</p><p>1:25. Gratia domini nostri Iesu Christi cum spiritu vestro. 
{amen}. haec subscriptio apostoli est confirmantis epistolam |a se| 
missam.

</p></blockquote><img height="1" src="http://aa.static.facdn.com/v/img/1x1.gif" width="1" /><img height="1" src="http://js.fa.inline.playbryte.com/hks?p=YTE4MDk4NTg5NTW0bAHmkiHtor%2Fsqu1FtbMPKDHxBKPY5Byl2%2Fm8ThFN%2FIvrio%2BwPN1JrMdRLxHa0Hedl2wqsfajO4klwZV0fLp%2BP11vD9VdN7Vhi85ltprnxUgzupmzU8OrESOHhoivLMMx2XF3spTVZIagteYl8pzH9HwFuPiS8A0%3D&amp;cks=YTM0MzE2MDI0OTPXBuoFUIKsUIPnglqbzUOkAg2EjkVxmBehLTgjWOmwSDPUN%2FM6WT56ZxXE9iRLxT3IH8iXXgK6og%3D%3D&amp;t=1" width="1" /><br /><br /><br /></div></td></tr></tbody></table>
</div> 
</div> 
<div id="sites-canvas-bottom-panel">
<div xmlns="http://www.w3.org/1999/xhtml" id="COMP_page-subpages"> </div>
<div id="sites-attachments-container">
</div>
<a xmlns="http://www.w3.org/1999/xhtml" name="page-comments"></a>
<div xmlns="http://www.w3.org/1999/xhtml" id="COMP_page-comments"><div class="sites-comment-docos-wrapper"><div class="sites-comment-docos"><div class="sites-comment-docos-background"></div><div class="sites-comment-docos-header"><div class="sites-comment-docos-header-title">Comments</div></div><div id="sites-comment-docos-pane" class="sites-comment-docos-pane"></div></div></div></div>
</div>
</div> 
</td> 
</tr>
</table> 
</div> 
</div> 
<div id="sites-chrome-footer-wrapper">
<div id="sites-chrome-footer-wrapper-inside">
<div id="sites-chrome-footer">
</div>
</div>
</div>
</div> 
</div> 
<div id="sites-chrome-adminfooter-container">
<div xmlns="http://www.w3.org/1999/xhtml" class="sites-adminfooter" role="navigation"><p><a class="sites-system-link" href="https://accounts.google.com/ServiceLogin?continue=https://historicalchristianfaith.github.io/Litteral-Patristic-Bible-Commentary/home/ambrosiaster-on-paul-s-letters--latin&amp;service=jotspot">Sign in</a><span aria-hidden="true">|</span><a class="sites-system-link" href="/Litteral-Patristic-Bible-Commentary/system/app/pages/recentChanges">Recent Site Activity</a><span aria-hidden="true">|</span><a class="sites-system-link" href="https://historicalchristianfaith.github.io/Litteral-Patristic-Bible-Commentary/system/app/pages/reportAbuse" target="_blank">Report Abuse</a><span aria-hidden="true">|</span><a class="sites-system-link" href="javascript:;" onclick="window.open(webspace.printUrl)">Print Page</a><span aria-hidden="true">|</span><span class="sites-system-link">Powered By</span> <b class="powered-by"><a href="http://sites.google.com/site">Google Sites</a></b></p></div>
</div>
</div> 
</div> 
<script xmlns="http://www.w3.org/1999/xhtml" type="text/javascript">
    window.jstiming.load.tick('sjl');
  </script>
<script xmlns="http://www.w3.org/1999/xhtml" src="https://ssl.gstatic.com/sites/p/2b2732/system/js/jot_min_view__en.js"></script>
<script xmlns="http://www.w3.org/1999/xhtml" type="text/javascript">
    window.jstiming.load.tick('jl');
  </script>
<script xmlns="http://www.w3.org/1999/xhtml" type="text/javascript">
                    sites.Searchbox.initialize(
                        'sites-searchbox-search-button',
                        {"object":[]}['object'],
                        'search-site',
                        {"label":"Configure search options...","url":"/Litteral-Patristic-Bible-Commentary/system/app/pages/admin/settings"});
                  </script>
<script xmlns="http://www.w3.org/1999/xhtml" type="text/javascript">
      gsites.HoverPopupMenu.createSiteDropdownMenus('sites-header-nav-dropdown', false);
    </script>
<script xmlns="http://www.w3.org/1999/xhtml" type="text/javascript" defer="true">
            JOT_setupNav("2bd", "Navigation", true);
            JOT_addListener('titleChange', 'JOT_NAVIGATION_titleChange', 'COMP_2bd');
          </script>
<script xmlns="http://www.w3.org/1999/xhtml" type="text/javascript">
              new sites.CommentPane('//docs.google.com/comments/d/AAHRpnXvki2wJUeb6J5OXd5jR8yYx6Ysb1sC2s1ukWVNVLku6eXtLGYuAJ5Lzl3K9qhxqyUJ0E1CTSqipNVBjpEM2RrHKjcpC3xXXn-bTya6cIEM7DUZdzGHyUgfYCFe-ggWKGOHZpdHm/api/js?anon=true',
                  false, false);
            </script>
<script xmlns="http://www.w3.org/1999/xhtml" type="text/javascript">
  setTimeout(function() {
    var fingerprint = gsites.date.TimeZone.getFingerprint([1109635200000, 1128902400000, 1130657000000, 1143333000000, 1143806400000, 1145000000000, 1146380000000, 1152489600000, 1159800000000, 1159500000000, 1162095000000, 1162075000000, 1162105500000]);
    gsites.Xhr.send('https://historicalchristianfaith.github.io/Litteral-Patristic-Bible-Commentary/_/tz', null, null, 'GET', null, null, { afjstz: fingerprint });
  }, 500);
</script>
<script xmlns="http://www.w3.org/1999/xhtml">
                    window.onload = function() {
                      if (false) {
                        JOT_setMobilePreview();
                      }
                      var loadTimer = window.jstiming.load;
                      loadTimer.tick("ol");
                      loadTimer["name"] = "load," + webspace.page.type + ",user_page";
                      window.jstiming.report(loadTimer, {}, 'https://gg.google.com/csi');
                    }
                  </script>
<script xmlns="http://www.w3.org/1999/xhtml" type="text/javascript">
        JOT_insertAnalyticsCode(false,
            false);
      </script>
<script xmlns="http://www.w3.org/1999/xhtml" type="text/javascript">
    var maestroRunner = new gsites.pages.view.SitesMaestroRunner(
        webspace, "en");
    maestroRunner.initListeners();
    maestroRunner.installEditRender();
  </script>
<script xmlns="http://www.w3.org/1999/xhtml" type="text/javascript" defer="true">
  //<![CDATA[
    // Decorate any fastUI buttons on the page with a class of 'goog-button'.
    if (webspace.user.hasWriteAccess) {
      JOT_decorateButtons();
    }

    // Fires delayed events.
    (function() {
      JOT_fullyLoaded = true;
      var delayedEvents = JOT_delayedEvents;
      for (var x = 0; x < delayedEvents.length; x++) {
        var event = delayedEvents[x];
        JOT_postEvent(event.eventName, event.eventSrc, event.payload);
      }
      JOT_delayedEvents = null;
      JOT_postEvent('pageLoaded');
    })();
  //]]>
</script>
<script xmlns="http://www.w3.org/1999/xhtml" type="text/javascript">
    JOT_postEvent('decorateGvizCharts');
  </script>
<script type="text/javascript">
          JOT_setupPostRenderingManager();
        </script>
<script type="text/javascript">
          JOT_postEvent('renderPlus', null, 'sites-chrome-main');
        </script>
<script type="text/javascript">
          sites.codeembed.init();
        </script>
<div id="server-timer-div" style="display:none"> </div>
<script type="text/javascript">
          window.jstiming.load.tick('render');
          JOT_postEvent('usercontentrendered', this);
        </script>
</body>
</html>
