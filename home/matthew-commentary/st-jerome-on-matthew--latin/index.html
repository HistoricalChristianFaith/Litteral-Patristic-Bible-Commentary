<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<html xmlns="http://www.w3.org/1999/xhtml" itemscope="" itemtype="http://schema.org/WebPage">
<head>
<meta http-equiv="content-type" content="text/html; charset=UTF-8" />
<meta http-equiv="X-UA-Compatible" content="chrome=1" />
<script type="text/javascript">/* Copyright 2008 Google. */ (function() { /*

Copyright The Closure Library Authors.
SPDX-License-Identifier: Apache-2.0
*/
(function(){function e(g){this.t={};this.tick=function(h,k,f){this.t[h]=[void 0!=f?f:(new Date).getTime(),k];if(void 0==f)try{window.console.timeStamp("CSI/"+h)}catch(m){}};this.getStartTickTime=function(){return this.t.start[0]};this.tick("start",null,g)}var a;if(window.performance)var d=(a=window.performance.timing)&&a.responseStart;var l=0<d?new e(d):new e;window.jstiming={Timer:e,load:l};if(a){var b=a.navigationStart;0<b&&d>=b&&(window.jstiming.srt=d-b)}if(a){var c=window.jstiming.load;0<b&&d>=
b&&(c.tick("_wtsrt",void 0,b),c.tick("wtsrt_","_wtsrt",d),c.tick("tbsd_","wtsrt_"))}try{a=null,window.chrome&&window.chrome.csi&&(a=Math.floor(window.chrome.csi().pageT),c&&0<b&&(c.tick("_tbnd",void 0,window.chrome.csi().startE),c.tick("tbnd_","_tbnd",b))),null==a&&window.gtbExternal&&(a=window.gtbExternal.pageT()),null==a&&window.external&&(a=window.external.pageT,c&&0<b&&(c.tick("_tbnd",void 0,window.external.startE),c.tick("tbnd_","_tbnd",b))),a&&(window.jstiming.pt=a)}catch(g){}})(); })()
</script>
<link rel="shortcut icon" type="image/x-icon" href="//www.google.com/images/icons/product/sites-16.ico" />
<link rel="apple-touch-icon" href="https://ssl.gstatic.com/sites/p/a71eef/system/app/images/apple-touch-icon.png" type="image/png" />
<script type="text/javascript">/* Copyright 2008 Google. */ (function() { function d(a){return document.getElementById(a)}window.byId=d;function g(a){return a.replace(/^\s+|\s+$/g,"")}window.trim=g;var h=[],k=0;window.JOT_addListener=function(a,b,c){var f=new String(k++);a={eventName:a,handler:b,compId:c,key:f};h.push(a);return f};window.JOT_removeListenerByKey=function(a){for(var b=0;b<h.length;b++)if(h[b].key==a){h.splice(b,1);break}};window.JOT_removeAllListenersForName=function(a){for(var b=0;b<h.length;b++)h[b].eventName==a&&h.splice(b,1)};
window.JOT_postEvent=function(a,b,c){var f={eventName:a,eventSrc:b||{},payload:c||{}};if(window.JOT_fullyLoaded)for(b=h.length,c=0;c<b&&c<h.length;c++){var e=h[c];e&&e.eventName==a&&(f.listenerCompId=e.compId||"",(e="function"==typeof e.handler?e.handler:window[e.handler])&&e(f))}else window.JOT_delayedEvents.push({eventName:a,eventSrc:b,payload:c})};window.JOT_delayedEvents=[];window.JOT_fullyLoaded=!1;
window.JOT_formatRelativeToNow=function(a,b){a=((new Date).getTime()-a)/6E4;if(1440<=a||0>a)return null;var c=0;60<=a&&(a/=60,c=2);2<=a&&c++;return b?window.JOT_siteRelTimeStrs[c].replace("__duration__",Math.floor(a)):window.JOT_userRelTimeStrs[c].replace("__duration__",Math.floor(a))}; })()
</script>
<script>

  

  var breadcrumbs = [{"path":"/site/aquinasstudybible/home","deleted":false,"title":"Home","dir":"ltr"},{"path":"/site/aquinasstudybible/home/matthew-commentary","deleted":false,"title":"Gospel of Matthew Commentary","dir":"ltr"},{"path":"/site/aquinasstudybible/home/matthew-commentary/st-jerome-on-matthew--latin","deleted":false,"title":"St. Jerome on Matthew- Latin","dir":"ltr"}];
  var JOT_clearDotPath = 'https://ssl.gstatic.com/sites/p/a71eef/system/app/images/cleardot.gif';

  
  var JOT_userRelTimeStrs = ["a minute ago","__duration__ minutes ago","an hour ago","__duration__ hours ago"];

  
  

  

  var webspace = {"gvizGstaticVersion":"current","enableAnalytics":true,"pageSharingId":"jotspot_page","codeembeds":{"outerIframeSrc":"https://www.gstatic.com/jotspot/embeds/code/0f08d42392f2000e7e3f3daf5b427a43/outer_iframe.html","innerIframeSrc":"https://1873024634-jotspot-embeds.googleusercontent.com/code/8d87fa64604b2a11fae2ed06104c58d3/inner_iframe.html"},"enableUniversalAnalytics":false,"sharingPolicy":"OPENED","siteTitle":"Patristic Bible Commentary","experiments":{"enableSubpagesGadgetInTakeout":true,"DisableSiteEditingFeature__disable_site_editing":true,"disableDomainEditing":false},"jot2atari":{"eligibility":"INELIGIBLE"},"onepickUrl":"https://docs.google.com/picker","adsensePublisherId":null,"features":{"moreMobileStyleImprovements":null,"subscriptionDataMigrationInProgress":null,"plusBadge":false},"configProperties":{"disableSiteEditing":null},"isPublic":true,"newSitesBaseUrl":"https://sites.google.com","isConsumer":true,"serverFlags":{"jot2AtariLearnMoreUrl":"https://support.google.com/sites/answer/7035197"},"domainAnalyticsAccountId":"","plusPageId":"","signInUrl":"https://accounts.google.com/AccountChooser?continue\u003dhttps://historicalchristianfaith.github.io/Litteral-Patristic-Bible-Commentary/home/matthew-commentary/st-jerome-on-matthew--latin\u0026service\u003djotspot","analyticsAccountId":"UA-26986930-1","scottyUrl":"/_/upload","homePath":"/","siteNoticeUrlEnabled":null,"plusPageUrl":"","adsensePromoClickedOrSiteIneligible":true,"csiReportUri":"https://gg.google.com/csi","sharingId":"jotspot","termsUrl":"//www.google.com/intl/en/policies/terms/","gvizVersion":1,"editorResources":{"sitelayout":["https://ssl.gstatic.com/sites/p/a71eef/system/app/css/sitelayouteditor.css"],"text":["https://ssl.gstatic.com/sites/p/a71eef/system/js/codemirror.js","https://ssl.gstatic.com/sites/p/a71eef/system/app/css/codemirror_css.css","https://ssl.gstatic.com/sites/p/a71eef/system/js/trog_edit__en.js","https://ssl.gstatic.com/sites/p/a71eef/system/app/css/trogedit.css","/site/aquinasstudybible/_/rsrc/1624520311000/system/app/css/editor.css","https://ssl.gstatic.com/sites/p/a71eef/system/app/css/codeeditor.css","/site/aquinasstudybible/_/rsrc/1624520311000/system/app/css/camelot/editor-jfk.css"]},"sharingUrlPrefix":"/_/sharing","isAdsenseEnabled":true,"domain":"defaultdomain","baseUri":"/site/aquinasstudybible","name":"aquinasstudybible","siteTemplateId":false,"siteNoticeRevision":null,"siteNoticeUrlAddress":null,"siteNoticeMessage":null,"page":{"isRtlLocale":false,"canDeleteWebspace":null,"isPageDraft":null,"parentPath":"/home/matthew-commentary","parentWuid":"wuid:gx:543eebc736e4b055","siteLocale":"en","timeZone":"America/Los_Angeles","type":"text","title":"St. Jerome on Matthew- Latin","locale":"en","wuid":"wuid:gx:3e0bf02ae250a883","revision":2,"path":"/home/matthew-commentary/st-jerome-on-matthew--latin","isSiteRtlLocale":false,"pageInheritsPermissions":null,"name":"st-jerome-on-matthew--latin","canChangePath":true,"state":"","properties":{},"bidiEnabled":false,"currentTemplate":{"path":"/system/app/pagetemplates/text","title":"Web Page"}},"canPublishScriptToAnyone":true,"user":{"keyboardShortcuts":true,"sessionIndex":"","guest_":true,"displayNameOrEmail":"guest","userName":"guest","uid":"","renderMobile":false,"domain":"","namespace":"","hasWriteAccess":false,"namespaceUser":false,"primaryEmail":"guest","hasAdminAccess":false},"gadgets":{"baseUri":"/site/aquinasstudybible/system/app/pages/gadgets"}};
  webspace.page.breadcrumbs = breadcrumbs;

  
  var JOT_siteRelTimeStrs = ["a minute ago","__duration__ minutes ago","an hour ago","__duration__ hours ago"];

</script>
<script type="text/javascript">
                window.jstiming.load.tick('scl');
              </script>
<meta name="title" content="St. Jerome on Matthew- Latin - Patristic Bible Commentary" />
<meta itemprop="name" content="St. Jerome on Matthew- Latin - Patristic Bible Commentary" />
<meta property="og:title" content="St. Jerome on Matthew- Latin - Patristic Bible Commentary" />
<meta name="description" content="Bible Commentary Early Church Fathers Medieval Patristic" />
<meta itemprop="description" content="Bible Commentary Early Church Fathers Medieval Patristic" />
<meta id="meta-tag-description" property="og:description" content="Bible Commentary Early Church Fathers Medieval Patristic" />
<style type="text/css">
</style>
<link rel="stylesheet" type="text/css" href="https://ssl.gstatic.com/sites/p/a71eef/system/app/themes/simple/standard-css-simple-ltr-ltr.css" />
<link rel="stylesheet" type="text/css" href="/site/aquinasstudybible/_/rsrc/1624520311000/system/app/css/overlay.css?cb=simple150goog-ws-leftnone30themedefaultstandard" />
<link rel="stylesheet" type="text/css" href="/site/aquinasstudybible/_/rsrc/1624520311000/system/app/css/camelot/allthemes-view.css" />
<!--[if IE]>
          <link rel="stylesheet" type="text/css" href="/site/aquinasstudybible/system/app/css/camelot/allthemes%2die.css" />
        <![endif]-->
<title>St. Jerome on Matthew- Latin - Patristic Bible Commentary</title>
<meta itemprop="image" content="http://aa.static.facdn.com/v/img/1x1.gif" />
<meta property="og:image" content="http://aa.static.facdn.com/v/img/1x1.gif" />
<script type="text/javascript">
                window.jstiming.load.tick('cl');
              </script>
</head>
<body xmlns="http://www.google.com/ns/jotspot" id="body" class=" en            ">
<div id="sites-page-toolbar" class="sites-header-divider">
<div xmlns="http://www.w3.org/1999/xhtml" id="sites-status" class="sites-status" style="display:none;"><div id="sites-notice" class="sites-notice" role="status" aria-live="assertive"> </div></div>
</div>
<div id="sites-chrome-everything-scrollbar">
<div id="sites-chrome-everything" class="">
<div id="sites-chrome-page-wrapper" style="direction: ltr">
<div id="sites-chrome-page-wrapper-inside">
<div xmlns="http://www.w3.org/1999/xhtml" id="sites-chrome-header-wrapper" style="">
<table id="sites-chrome-header" class="sites-layout-hbox" cellspacing="0" style="">
<tr class="sites-header-primary-row" id="sites-chrome-userheader">
<td id="sites-header-title" class="" role="banner"><div class="sites-header-cell-buffer-wrapper"><h2><a href="https://historicalchristianfaith.github.io/Litteral-Patristic-Bible-Commentary/" dir="ltr" id="sites-chrome-userheader-title">Patristic Bible Commentary</a></h2></div></td><td class="sites-layout-searchbox  "><div class="sites-header-cell-buffer-wrapper"><form id="sites-searchbox-form" action="/site/aquinasstudybible/system/app/pages/search" role="search"><input type="hidden" id="sites-searchbox-scope" name="scope" value="search-site" /><input type="text" id="jot-ui-searchInput" name="q" size="20" value="" aria-label="Search this site" /><div id="sites-searchbox-button-set" class="goog-inline-block"><div role="button" id="sites-searchbox-search-button" class="goog-inline-block jfk-button jfk-button-standard" tabindex="0">Search this site</div></div></form></div></td>
</tr>
<tr class="sites-header-secondary-row" id="sites-chrome-horizontal-nav">
<td colspan="2" id="sites-chrome-header-horizontal-nav-container" role="navigation">
</td>
</tr>
</table>
</div>
<div id="sites-chrome-main-wrapper">
<div id="sites-chrome-main-wrapper-inside">
<table id="sites-chrome-main" class="sites-layout-hbox" cellspacing="0" cellpadding="{scmCellpadding}" border="0">
<tr>
<td id="sites-chrome-sidebar-left" class="sites-layout-sidebar-left initial" style="width:150px">
<div xmlns="http://www.w3.org/1999/xhtml" id="COMP_2bd" class="sites-embed" role="navigation"><div class="sites-embed-content sites-sidebar-nav"><ul role="navigation" jotId="navList" class="has-expander"><li class="topLevel nav-first parent " wuid="gx:3438a80e7b2e4260"><div dir="ltr" style="padding-left: 0px;"><div class="expander"></div><a href="/site/aquinasstudybible/home" jotId="wuid:gx:3438a80e7b2e4260" class="sites-navigation-link topLevel">Home</a></div><ul role="navigation" class="has-expander"><li class=""><div dir="rtl" style="padding-left: 38px;"><a href="/site/aquinasstudybible/home/test-1" jotId="wuid:gx:3b4f19d0874cba27" class="sites-navigation-link">**</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-chronicles" jotId="wuid:gx:7fa0866d906693fe" class="sites-navigation-link">1 Chronicles</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-corinthians" jotId="wuid:gx:d4f03f0d8ce822b" class="sites-navigation-link">1 Corinthians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-john" jotId="wuid:gx:7a32dd3badbd4712" class="sites-navigation-link">1 John</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-kings" jotId="wuid:gx:220a84d827f88904" class="sites-navigation-link">1 Kings</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-maccabees" jotId="wuid:gx:273b5ad6d4eccc60" class="sites-navigation-link">1 Maccabees</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-peter" jotId="wuid:gx:6e6853c983951352" class="sites-navigation-link">1 Peter</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-samuel" jotId="wuid:gx:363d92491e980a59" class="sites-navigation-link">1 Samuel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-thessalonians" jotId="wuid:gx:7b17b00f84776715" class="sites-navigation-link">1 Thessalonians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-timothy" jotId="wuid:gx:539af6cdb2e970fc" class="sites-navigation-link">1 Timothy</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-chronicles" jotId="wuid:gx:4e26a272f0b228fa" class="sites-navigation-link">2 Chronicles</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-corinthians" jotId="wuid:gx:c1ae36a780619b7" class="sites-navigation-link">2 Corinthians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-john" jotId="wuid:gx:33c45e78d96e5de" class="sites-navigation-link">2 John</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-kings" jotId="wuid:gx:de5088647ec3fc5" class="sites-navigation-link">2 Kings</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-maccabees" jotId="wuid:gx:544381eb57533acb" class="sites-navigation-link">2 Maccabees</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-peter" jotId="wuid:gx:125c915dc57a3156" class="sites-navigation-link">2 Peter</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-samuel" jotId="wuid:gx:1c3e8759511aabe7" class="sites-navigation-link">2 Samuel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-thessalonians" jotId="wuid:gx:6e4cf140d9765adb" class="sites-navigation-link">2 Thessalonians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-timothy" jotId="wuid:gx:48a1e38512c36ffb" class="sites-navigation-link">2 Timothy</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/3-john" jotId="wuid:gx:72c44040d5899308" class="sites-navigation-link">3 John</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/a-comparison-of-the-four-gospels" jotId="wuid:gx:4fc2ad0a6a454cf" class="sites-navigation-link">A COMPARISON OF THE FOUR GOSPELS</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/acts-of-the-apostles" jotId="wuid:gx:2dc1634dec6a4ec" class="sites-navigation-link">Acts of the Apostles</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/alcuin" jotId="wuid:gx:68c2c22e3da2eeb" class="sites-navigation-link">Alcuin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ambrosiaster-on-paul-s-letters--latin" jotId="wuid:gx:2fec5230936b0811" class="sites-navigation-link">Ambrosiaster on Paul's Letters- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ambrosiaster-questions-on-the-old-and-new-testaments" jotId="wuid:gx:7fd18435ec24792f" class="sites-navigation-link">Ambrosiaster Questions on the Old and New Testaments</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/amos" jotId="wuid:gx:50680ba0156ebc1f" class="sites-navigation-link">Amos</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/augustine-page" jotId="wuid:gx:16d8526a03baccad" class="sites-navigation-link">Augustine Page</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/baruch" jotId="wuid:gx:6e808d743366d886" class="sites-navigation-link">Baruch</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/buy-patristic-commentaries-in-print" jotId="wuid:gx:70c3da6262253401" class="sites-navigation-link">Buy Patristic Commentaries in print</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/calmet-s-bible-dictionary" jotId="wuid:gx:5b7c480847c5fd98" class="sites-navigation-link">Calmet's Bible Dictionary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/colossians" jotId="wuid:gx:319efd522f149ba" class="sites-navigation-link">Colossians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/daniel" jotId="wuid:gx:1f4c4e8ae3e28327" class="sites-navigation-link">Daniel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/deuteronomy" jotId="wuid:gx:691cfe4ccb899fe1" class="sites-navigation-link">Deuteronomy</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/diatessaron" jotId="wuid:gx:51248069dc0a6ba7" class="sites-navigation-link">Diatessaron</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/douay-rheims-study-bible" jotId="wuid:gx:1def0b5f0601deeb" class="sites-navigation-link">Douay Rheims Study Bible</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/douay-rheims-bible" jotId="wuid:gx:448944a310257db5" class="sites-navigation-link">Douay-Rheims Bible</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ecclesiastes" jotId="wuid:gx:9a042a8b60bdd99" class="sites-navigation-link">Ecclesiastes</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ephesians" jotId="wuid:gx:5f86fb81e48dcd72" class="sites-navigation-link">Ephesians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/esther" jotId="wuid:gx:2f37b2063743cdb4" class="sites-navigation-link">Esther</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/exodus" jotId="wuid:gx:51dfcaeab350eca" class="sites-navigation-link">Exodus</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ezekiel" jotId="wuid:gx:6f5a05e29386d067" class="sites-navigation-link">Ezekiel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ezra" jotId="wuid:gx:534dbebc879faeaf" class="sites-navigation-link">Ezra</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/galatians" jotId="wuid:gx:71e3419f089d92b9" class="sites-navigation-link">Galatians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/genesis" jotId="wuid:gx:578adcf4cc8852e0" class="sites-navigation-link">Genesis</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/glossa-ordinaria" jotId="wuid:gx:1dfc26a66642dcb7" class="sites-navigation-link">Glossa Ordinaria</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/gospel-of-john-commentary" jotId="wuid:gx:3f5b49d88c35c56e" class="sites-navigation-link">Gospel of John Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/luke-commentary" jotId="wuid:gx:20a73c5633984bea" class="sites-navigation-link">Gospel of Luke Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/gospel-of-mark-commentary" jotId="wuid:gx:40e353b8d4d655ec" class="sites-navigation-link">Gospel of Mark Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/matthew-commentary" jotId="wuid:gx:543eebc736e4b055" class="sites-navigation-link">Gospel of Matthew Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/gregory-the-great-homiles-on-the-gospels" jotId="wuid:gx:928e70477f0ff42" class="sites-navigation-link">Gregory the Great Homilies on the Gospels</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/habakhuk" jotId="wuid:gx:2dfa5e77d14113b6" class="sites-navigation-link">Habakkuk</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/haggai" jotId="wuid:gx:5206d9c76e5db6c5" class="sites-navigation-link">Haggai</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/harmony-of-the-gospels" jotId="wuid:gx:4cd3be7cfcfc5f49" class="sites-navigation-link">Harmony of the Gospels</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/hebrews" jotId="wuid:gx:7b91da33f4dc93bb" class="sites-navigation-link">Hebrews</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/hosea" jotId="wuid:gx:da345e8973ca678" class="sites-navigation-link">Hosea</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/isaiah" jotId="wuid:gx:1a8fb60d57f783b" class="sites-navigation-link">Isaiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/james" jotId="wuid:gx:79b2c96c5ed74233" class="sites-navigation-link">James</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jeremiah" jotId="wuid:gx:7d3ccbac9337e1c0" class="sites-navigation-link">Jeremiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jerome-letter-73-to-evangelus" jotId="wuid:gx:ce377e5cedae9a4" class="sites-navigation-link">Jerome Letter 73 to Evangelus verses Ambrosiaster's Question 109 on Melchizedek</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jerome-page" jotId="wuid:gx:325f018efc41de3b" class="sites-navigation-link">Jerome Page</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/job" jotId="wuid:gx:4cebf45154b52f45" class="sites-navigation-link">Job</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/joel" jotId="wuid:gx:25f61086f4ed220a" class="sites-navigation-link">Joel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/john-gospel-harmony" jotId="wuid:gx:6631d90aec3ebbb7" class="sites-navigation-link">John Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jonah" jotId="wuid:gx:2c9b623adcb1bba4" class="sites-navigation-link">Jonah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/joshua" jotId="wuid:gx:12fe55521e0b3992" class="sites-navigation-link">Joshua</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jude" jotId="wuid:gx:6dc67ac1f864593" class="sites-navigation-link">Jude</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/judges" jotId="wuid:gx:78a869d6a3218c12" class="sites-navigation-link">Judges</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/judith" jotId="wuid:gx:392c3d9314730998" class="sites-navigation-link">Judith</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/lamentations" jotId="wuid:gx:7510fc77fdfb2b28" class="sites-navigation-link">Lamentations</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/latin-works" jotId="wuid:gx:625c524f5c8a2e8a" class="sites-navigation-link">Latin Works</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/leviticus" jotId="wuid:gx:223242fe1c24da96" class="sites-navigation-link">Leviticus</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/luke-gospel-harmony" jotId="wuid:gx:968b99e98ffaa10" class="sites-navigation-link">Luke Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/malachi" jotId="wuid:gx:14955438f57f8eaf" class="sites-navigation-link">Malachi</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/mark-gospel-harmony" jotId="wuid:gx:39715d579b4a0855" class="sites-navigation-link">Mark Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/mass-readings-commentary" jotId="wuid:gx:411a2816c97141ca" class="sites-navigation-link">Mass Readings Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/matthew-gospel-harmony" jotId="wuid:gx:14d30a8eacf2e22d" class="sites-navigation-link">Matthew Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/micah" jotId="wuid:gx:36c693e745c9e650" class="sites-navigation-link">Micah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/nahum" jotId="wuid:gx:4069cca66662f08d" class="sites-navigation-link">Nahum</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/nehemiah" jotId="wuid:gx:4a7e9db68c48534" class="sites-navigation-link">Nehemiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/numbers" jotId="wuid:gx:2a599af562109d0c" class="sites-navigation-link">Numbers</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/obadiah" jotId="wuid:gx:4639a6abacb53c76" class="sites-navigation-link">Obadiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/philemon" jotId="wuid:gx:353db55fd0beb390" class="sites-navigation-link">Philemon</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/philippians" jotId="wuid:gx:4a143177dd338392" class="sites-navigation-link">Philippians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/proverbs" jotId="wuid:gx:5cff6d5853bc499f" class="sites-navigation-link">Proverbs</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/psalms" jotId="wuid:gx:29d577faedb5b25a" class="sites-navigation-link">Psalms</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/revelation" jotId="wuid:gx:6b0e0d0eddcc8ec6" class="sites-navigation-link">Revelation</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/romans" jotId="wuid:gx:670da7bb95ef762f" class="sites-navigation-link">Romans</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ruth" jotId="wuid:gx:3417f4bd5378f87" class="sites-navigation-link">Ruth</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/sample-page" jotId="wuid:gx:1b319bad456d01c4" class="sites-navigation-link">sample page</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/sirach" jotId="wuid:gx:64fe8d3c7c33bba6" class="sites-navigation-link">Sirach</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/so-called-bible-contradictions" jotId="wuid:gx:2c97af6919560142" class="sites-navigation-link">So-called Bible Contradictions</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/song-of-songs" jotId="wuid:gx:22dd7ba26e3414ff" class="sites-navigation-link">Song of Songs</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-augustine-confessions--latin" jotId="wuid:gx:6cae0ab3b7ed00e9" class="sites-navigation-link">St. Augustine Confessions- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-augustine-predestination-of-the-saints--latin" jotId="wuid:gx:6bf5cca1b6f069a6" class="sites-navigation-link">St. Augustine Predestination of the Saints- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-augustine-sermons--latin" jotId="wuid:gx:1196869f337c9b7c" class="sites-navigation-link">St. Augustine Sermons- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-jerome-hebrew-names--latin" jotId="wuid:gx:3f1326e1cedde51" class="sites-navigation-link">St. Jerome Hebrew Names- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-jerome-on-the-letters-of-st-paul--latin" jotId="wuid:gx:15f66739f072a4ab" class="sites-navigation-link">St. Jerome on the Letters of St. Paul- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/test" jotId="wuid:gx:18d3a18802cdc041" class="sites-navigation-link">test</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/titus" jotId="wuid:gx:2a1f800ee3f14c6b" class="sites-navigation-link">Titus</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/tobit" jotId="wuid:gx:29a79e994e544a56" class="sites-navigation-link">Tobit</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/wisdom" jotId="wuid:gx:5b39d987a47dce60" class="sites-navigation-link">Wisdom</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/zechariah" jotId="wuid:gx:67b1e08bd95785f" class="sites-navigation-link">Zechariah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/zephaniah" jotId="wuid:gx:51734c4d86804dbd" class="sites-navigation-link">Zephaniah</a></div></li></ul></li><li class="topLevel parent " wuid="gx:3834b2bd579f2dee"><div dir="ltr" style="padding-left: 0px;"><div class="expander"></div><a href="/site/aquinasstudybible/10-commandments" jotId="wuid:gx:3834b2bd579f2dee" class="sites-navigation-link topLevel">10 Commandments</a></div><ul role="navigation" class="has-expander"><li class=""><div dir="ltr" style="padding-left: 38px;"><a href="/site/aquinasstudybible/10-commandments/bishop-richard-challoner-on-the-10-commandments" jotId="wuid:gx:36692bdb11208d1a" class="sites-navigation-link">Bishop Richard Challoner on the 10 Commandments</a></div></li><li class=""><div dir="ltr" style="padding-left: 38px;"><a href="/site/aquinasstudybible/10-commandments/catechism-of-the-catholic-church-on-the-10-commandments" jotId="wuid:gx:548b831f3e250a22" class="sites-navigation-link">Catechism of the Catholic Church on the 10 Commandments</a></div></li><li class=""><div dir="ltr" style="padding-left: 38px;"><a href="/site/aquinasstudybible/10-commandments/josephus-on-the-10-commandments" jotId="wuid:gx:df321520a33df94" class="sites-navigation-link">Josephus on the 10 Commandments</a></div></li><li class=""><div dir="ltr" style="padding-left: 38px;"><a href="/site/aquinasstudybible/10-commandments/philo-on-the-10-commandments" jotId="wuid:gx:464e68a334e1bbbd" class="sites-navigation-link">Philo on the 10 Commandments</a></div></li></ul></li><li class="topLevel "><div dir="ltr" style="padding-left: 19px;"><a href="/site/aquinasstudybible/abyss" jotId="wuid:gx:116596922a565236" class="sites-navigation-link topLevel">ABYSS,</a></div></li><li class="topLevel "><div dir="ltr" style="padding-left: 19px;"><a href="/site/aquinasstudybible/anne-catherine-emmerich" jotId="wuid:gx:12356d57552d47c1" class="sites-navigation-link topLevel">Anne Catherine Emmerich</a></div></li><li class="topLevel parent " wuid="gx:48144678d7f9eb57"><div dir="ltr" style="padding-left: 0px;"><div class="expander"></div><a href="/site/aquinasstudybible/apostle-s-creed" jotId="wuid:gx:48144678d7f9eb57" class="sites-navigation-link topLevel">Apostles' Creed</a></div><ul role="navigation" class="has-expander"><li class=""><div dir="ltr" style="padding-left: 38px;"><a href="/site/aquinasstudybible/apostle-s-creed/catechism-of-the-catholic-church-on-the-apostles-creed" jotId="wuid:gx:1d5e8194d0278481" class="sites-navigation-link">Catechism of the Catholic Church on the Apostles' Creed</a></div></li><li class=""><div dir="ltr" style="padding-left: 38px;"><a href="/site/aquinasstudybible/apostle-s-creed/rufinus-on-the-apostles-creed" jotId="wuid:gx:727cd0a18fb821c6" class="sites-navigation-link">Rufinus on the Apostles' Creed</a></div></li><li class=""><div dir="ltr" style="padding-left: 38px;"><a href="/site/aquinasstudybible/apostle-s-creed/st-thomas-aquinas-on-the-apostle-s-creed" jotId="wuid:gx:3cca6ccc57355d1e" class="sites-navigation-link">St. Thomas Aquinas on the Apostle's Creed</a></div></li></ul></li><li class="topLevel "><div dir="ltr" style="padding-left: 19px;"><a href="/site/aquinasstudybible/catena-chapter-17" jotId="wuid:gx:57a80f4f813ac281" class="sites-navigation-link topLevel">Catena Chapter 17</a></div></li><li class="topLevel "><div dir="ltr" style="padding-left: 19px;"><a href="/site/aquinasstudybible/jerome-commentaries" jotId="wuid:gx:3715f0b0b19518d5" class="sites-navigation-link topLevel">Jerome commentaries</a></div></li><li class="topLevel "><div dir="ltr" style="padding-left: 19px;"><a href="/site/aquinasstudybible/system/app/pages/sitemap/hierarchy" jotId="wuid:gx:2b50eecb4801af0c" class="sites-navigation-link topLevel">Sitemap</a></div></li></ul></div></div>
</td>
<td id="sites-canvas-wrapper">
<div id="sites-canvas" role="main">
<div id="goog-ws-editor-toolbar-container"> </div>
<div xmlns="http://www.w3.org/1999/xhtml" id="title-crumbs" style="">
<A href="/site/aquinasstudybible/home" dir="ltr">Home</A>‎ &gt; ‎<A href="/site/aquinasstudybible/home/matthew-commentary" dir="ltr">Gospel of Matthew Commentary</A>‎ &gt; ‎
  </div>
<h3 xmlns="http://www.w3.org/1999/xhtml" id="sites-page-title-header" style="" align="left">
<span id="sites-page-title" dir="ltr" tabindex="-1" style="outline: none">St. Jerome on Matthew- Latin</span>
</h3>
<div id="sites-canvas-main" class="sites-canvas-main">
<div id="sites-canvas-main-content">
<table xmlns="http://www.w3.org/1999/xhtml" cellspacing="0" class="sites-layout-name-one-column sites-layout-hbox"><tbody><tr><td class="sites-layout-tile sites-tile-name-content-1"><div dir="ltr"><br /><br /><br /><br /><blockquote>
<h2 align="center"><a name="TOC-HieronymusCommentarii-in-euangelium-Matthaei"></a>Hieronymus<br />Commentarii in euangelium Matthaei</h2>
<p><b>Prologus</b>
</p><p>plures fuisse qui euangelia scripserunt et lucas euangelista 
testatur dicens: quoniam quidem multi conati sunt ordinare narrationem 
rerum quae in nobis completae sunt, sicut tradiderunt nobis qui ab 
initio ipsi uiderunt sermonem et ministrauerunt ei; et perseuerantia 
usque in praesens tempus monumenta declarant quae a diuersis auctoribus 
edita diuersarum hereseon fuere principia, ut est illud iuxta aegyptios 
et thoman et mathian et bartholomeum, duodecim quoque apostolorum et 
basilidis atque apellis ac reliquorum quos enumerare longissimum est, 
cum hoc tantum inpraesentiarum necesse sit dicere extitisse quosdam qui 
sine spiritu et gratia dei conati sunt magis ordinare narrationem quam 
historiae texere ueritatem; quibus iure potest illud propheticum 
coaptari: uae qui prophetant de corde suo, qui ambulant post spiritum 
suum, qui dicunt: dicit dominus, et dominus non misit eos; de quibus et 
saluator in euangelio iohannis loquitur: omnes qui ante me uenerunt 
fures fuerunt et latrones. qui uenerunt, non qui missi sunt; ipse enim 
ait: ueniebant et ego non mittebam eos, in uenientibus praesumptio 
temeritatis, in missis obsequium seruitutis est. ecclesia autem, quae 
supra petram domini uoce fundata est quam introduxit rex in cubiculum 
suum et ad quam per foramen descensionis occultae misit manum suam 
similis dammulae hinulo que ceruorum, quattuor flumina paradisi instar 
eructans, quattuor et angulos et anulos habet, per quos quasi arca 
testamenti et custos legis domini lignis inmobilibus uehitur.
</p><p>primus omnium matheus est, publicanus cognomine leui, qui 
euangelium in iudaea hebreo sermone edidit ob eorum uel maxime causam 
qui in iesum crediderant ex iudaeis et nequaquam legis umbram succedente
 euangelii ueritate seruabant; secundus marcus interpres apostoli petri 
et alexandrinae ecclesiae primus episcopus, qui dominum quidem 
saluatorem ipse non uidit sed ea quae magistrum audierat praedicantem 
iuxta fidem magis gestorum narrauit quam ordinem; tertius lucas <a href="http://www.kennydominican.joyeurs.com/LatinPatrology/JeromeMatthew.htm#" rel="nofollow">medicus</a>
 natione syrus antiochensis, cuius laus in euangelio, qui et ipse 
discipulus apostoli pauli in achaiae boetiae que partibus uolumen 
condidit quaedam altius repetens et ut ipse in proemio confitetur audita
 magis quam uisa describens; ultimus iohannes apostolus et euangelista, 
quem iesus amauit plurimum, qui super pectus domini recumbens purissima 
doctrinarum fluenta potauit, et qui solus de cruce meruit audire: ecce 
mater tua; is cum esset in asia et iam tunc hereticorum semina 
pullularent cerinti, hebionis et ceterorum qui negant christum in carne 
uenisse, quos et ipse in epistula sua antichristos uocat et apostolus 
paulus frequenter percutit, coactus est ab omnibus paene tunc asiae 
episcopis et multarum ecclesiarum legationibus de diuinitate saluatoris 
altius scribere et ad ipsum ut ita dicam dei uerbum non tam audaci quam 
felici temeritate prorumpere. unde et ecclesiastica narrat historia cum a
 fratribus cogeretur ut scriberet, ita facturum se respondisse si 
indicto ieiunio in commune omnes dominum precarentur; quo expleto 
reuelatione saturatus in illud proemium caelo ueniens eructauit: in 
principio erat uerbum et uerbum erat apud deum et deus erat uerbum, hoc 
erat in principio apud deum. haec igitur quattuor euangelia multo ante 
praedicta hiezechielis quoque uolumen probat in quo prima uisio ita 
contexitur: et in medio sicut similitudo quattuor animalium, et uultus 
eorum facies hominis et facies leonis et facies uituli et facies 
aquilae. prima hominis facies matheum significat qui quasi de homine 
exorsus est scribere: liber generationis iesu christi filii dauid filii 
abraham; secunda marcum in quo uox leonis in heremo rugientis auditur: 
uox clamantis in deserto: parate uiam domini, rectas facite semitas 
eius; tertia uituli quae euangelistam lucam a zacharia sacerdote 
sumpsisse initium praefigurat; quarta iohannem euangelistam qui 
adsumptis pinnis aquilae et ad altiora festinans de uerbo dei disputat. 
cetera quae sequuntur in eundem sensum proficiunt, crura eorum recta, et
 pinnati pedes, et quocumque spiritus ibat, ibant et non reuertebantur, 
et dorsa eorum plena oculis, et scintillae ac lampades in medio 
discurrentes, et rota in rota, et in singulis quattuor facies. unde et 
apocalypsis iohannis post expositionem uiginti quattuor seniorum qui 
tenentes citharas et fialas adorant agnum dei, introducit fulgora et 
tonitrua et septem spiritus discurrentes et mare uitreum et quattuor 
animalia plena oculis dicens: animal primum simile leoni et secundum 
simile uitulo et tertium simile homini et quartum simile aquilae 
uolanti; et post paululum: plena, inquit, erant oculis et requiem non 
habebant die ac nocte dicentia: sanctus sanctus sanctus dominus deus 
omnipotens qui erat et qui est et qui uenturus est. quibus cunctis 
perspicue ostenditur quattuor tantum debere euangelia suscipi et omnes 
apocriphorum nenias mortuis magis hereticis quam ecclesiasticis uiuis 
canendas. satis que miror, eusebi dilectissime, cur romam subito 
nauigaturus hanc tibi a me quasi sitharciam dari uolueris ut matheum 
breuiter exponens uerbis stringerem sensibus dilatarem. si meminisses 
responsionis meae, numquam in paucis diebus rem annorum peteres. primum 
enim difficile est omnes legere qui in euangelia scripserint, deinde 
multo difficilius adhibito iudicio quae optima sunt excerpere. legisse 
me fateor ante annos plurimos in matheum origenis uiginti quinque 
uolumina et totidem eius omelias commaticum que interpretationis genus, 
et theophili antiochenae urbis episcopi commentarios, hippolyti quoque 
martyris et theodori heracleotae apollinaris que laodiceni ac didimi 
alexandrini et latinorum hilarii, uictorini, fortunatiani opuscula, e 
quibus etiam si parua carperem dignum aliquid memoriae scriberetur. at 
tu in duabus ebdomadibus, inminente iam pascha et spirantibus uentis, 
dictare me cogis ut quando notarii excipiant, quando scribantur 
scedulae, quando emendentur, quo spatio digerantur ad purum, maxime cum 
scias me ita tribus mensibus languisse ut uix nunc ingredi incipiam nec 
possim laboris magnitudinem breuitate temporis compensare. igitur omissa
 auctoritate ueterum quos nec legendi nec sequendi mihi facultas data 
est, historicam interpretationem quam praecipue postulasti digessi 
breuiter et interdum spiritalis intellegentiae flores miscui, perfectum 
opus reseruans in posterum. si autem mihi uita longior fuerit aut tu in 
redeundo tua promissa compleueris, tunc nitar implere quod reliquum est,
 immo iactis fundamentis et ex parte constructis parietibus pulcherrimum
 culmen imponam ut scias quid intersit inter subitam dictandi audaciam 
et elucubratam scribendi diligentiam. certe nosti, et mendacii mei 
erubescerem te testem uocare, quod praesens opusculum tanta celeritate 
dictauerim ut magis aliena legere quam mea condere me putares. nec hoc 
de adrogantia et fiducia ingenii dictum putes, sed quo ostendere tibi 
cupiam quantum apud me ualeas qui periclitari magis apud doctos uoluerim
 quam tibi sedule postulanti quicquam negare. unde obsecro ut si 
incomptior sermo est et non solito lapsu fertur oratio, festinationi hoc
 tribuas non imperitiae, et des exemplaria cum romam ueneris uirgini 
christi principiae, quae me rogauit ut in canticum scriberem canticorum,
 a quo opere exclusus aegrotatione diuturna spem in futurum distuli, hac
 te lege constringens ut, si tu ei ad te scripta subtraxeris, illa 
quoque armariolo sibi postea scribenda concludat.
</p><h3 align="center"><a name="TOC-LIBER-1"></a>LIBER 1</h3>
<p>1. liber generationis iesu christi. in esaia legimus: generationem 
eius quis enarrabit? non ergo putemus euangelium prophetae esse 
contrarium ut quod ille impossibile dixit effatu, hic narrare incipiat, 
quia ibi de generatione diuinitatis, hic de incarnatione est dictum. a 
carnalibus autem coepit ut per hominem deum discere incipiamus.
</p><p>filii dauid filii abraham. ordo praeposterus sed necessarie 
commutatus. si enim primum posuisset abraham et postea dauid, rursum ei 
repetendus fuerat abraham ut generationis series texeretur. ideo autem 
ceteris praetermissis horum filium nuncupauit quia ad hos tantum est 
facta de christo repromissio, ad abraham: in semine, inquit, tuo 
benedicentur omnes gentes, quod est christus; ad dauid: de fructu 
uentris tui ponam super sedem tuam. iudas autem genuit phares et zaram 
de thamar. notandum in genealogia saluatoris nullam sanctarum adsumi 
mulierum, sed eas quas scriptura reprehendit, ut qui propter peccatores 
uenerat, de peccatricibus nascens omnium peccata deleret. unde et in 
consequentibus ruth moabitis ponitur et bethsabe uxor uriae.
</p><p>naasson autem genuit salmon. iste est salmon princeps tribus iudae sicut in numeris legimus.
</p><p>ioram autem genuit oziam, ozias autem genuit ioatham. in quarto 
regum uolumine legimus de ioram ochoziam fuisse generatum, quo mortuo 
iosabeth filia regis ioram soror ochoziae tulit ioas filium fratris sui 
et eum internecioni quae exercebatur ab athalia subtraxit, cui successit
 in regnum filius eius amessias, post quem regnauit filius eius azarias 
qui appellatur et ozias, cui successit ioatham filius eius. cernis ergo 
quod secundum fidem historiae tres reges in medio fuerint quos hic 
euangelium praetermisit; ioram quippe non genuit oziam sed ochoziam et 
reliquos quos enumerauimus. uerum quia euangelistae propositum erat tres
 tesserescedecades in diuerso temporum statu ponere, et ioram generi se 
miscuerat impiissimae zezabel, idcirco usque ad tertiam generationem 
eius memoria tollitur, ne in sanctae natiuitatis ordine poneretur.
</p><p>et post transmigrationem babylonis iechonias genuit salathiel. si
 uoluerimus iechoniam in fine primae tesserescedecadis ponere, in 
sequenti non erunt quattuordecim sed tredecim. sciamus ergo iechoniam 
priorem ipsum esse quem et ioiacim, secundum autem filium non patrem, 
quorum prior per k et m et sequens per x et n scribitur, quod scriptorum
 uitio et longitudine temporum apud graecos latinos que confusum est.
</p><p>iacob autem genuit ioseph. hunc locum obicit nobis iulianus 
augustus dissonantiae euangelistarum, cur euangelista matheus ioseph 
filium dixerit iacob, et lucas filium eum appellauerit heli, non 
intellegens consuetudinem scripturarum quod alter secundum naturam, 
alter secundum legem ei pater sit. scimus enim hoc per moysen deo 
iubente praeceptum ut, si frater aut propinquus absque liberis mortuus 
fuerit, alius eius accipiat uxorem ad suscitandum semen fratris uel 
propinqui sui. super hoc et africanus temporum scriptor et eusebius 
caesariensis in libris diaphonias euangeliorum plenius disputarunt. 
genuit ioseph uirum mariae. cum uirum audieris suspicio tibi non subeat 
nuptiarum, sed recordare consuetudinis scripturarum quod sponsae 
uocentur uxores.
</p><p>et a transmigratione babylonis usque ad christum generationes 
quattuordecim. numera a iechonia usque ad ioseph et inuenies 
generationes tredecim. quarta decima uero generatio in ipsum christum 
reputabitur.
</p><p>christi autem generatio sic erat. quaerat diligens lector et 
dicat: cum ioseph non sit pater domini saluatoris, quid pertinet ad 
dominum generationis ordo deductus usque ad ioseph? cui respondebimus 
primum non esse consuetudinis scripturarum ut mulierum in generationibus
 ordo texatur, deinde ex una tribu fuisse ioseph et mariam, unde ex lege
 eam accipere cogebatur ut propinquam, et quod simul censentur in 
bethleem ut de una uidelicet stirpe generati. cum esset desponsata mater
 eius maria. quare non de simplici uirgine sed de desponsata concipitur?
 primum ut per generationem ioseph origo mariae monstraretur, secundo ne
 lapidaretur a iudaeis ut adultera, tertio ut aegyptum fugiens haberet 
solacium. martyr ignatius etiam quartam addidit causam cur a sponsa 
conceptus sit: ut partus, inquiens, eius celaretur diabolo, dum eum 
putat non de uirgine sed de uxore generatum. antequam conuenirent 
inuenta est in utero habens de spiritu sancto. non ab alio inuenta est 
nisi a ioseph qui paene licentia maritali futurae uxoris omnia nouerat. 
quod autem dicitur: antequam conuenirent, non sequitur ut postea 
conuenerint, sed scriptura quid factum non sit ostendit.
</p><p>ioseph autem uir eius, cum esset iustus et nollet eam traducere, 
uoluit occulte dimittere eam. si qui fornicariae coniungitur, unum 
corpus efficitur.
et in lege praeceptum est non solum reos sed et conscios criminum 
obnoxios esse peccati. quomodo ioseph cum crimen celet uxoris, iustus 
scribitur? sed hoc testimonium mariae est quod ioseph, sciens illius 
castitatem et admirans quod euenerat, celat silentio cuius mysterium 
nesciebat. ioseph fili dauid, noli timere accipere mariam uxorem tuam. 
iam et supra diximus sponsas uxores appellari quod plenius liber 
aduersus heluidium docet. et blandientis affectu ei per somnium angelus 
loquitur ut iustitiam silentii comprobaret. simul que notandum quod 
ioseph filius esse dicatur dauid ut maria quoque de dauid stirpe 
monstraretur.
</p><p>et uocabis nomen eius iesum; ipse enim saluum faciet populum 
suum. iesus hebraeo sermone saluator dicitur. aethimologiam ergo nominis
 eius euangelista signauit dicens: uocabis nomen eius: saluator, quia 
ipse saluum faciet populum suum.
</p><p>hoc autem totum factum est ut adimpleretur quod dictum est a 
domino per prophetam dicentem: ecce uirgo in utero habebit et pariet. 
pro eo quod euangelista matheus dicit: in utero habebit, in propheta 
scriptum est: in utero accipiet. sed propheta quia futura praedicit 
significat quid futurum sit et scribit accipiet, euangelista, quia non 
de futuro sed de praeterito narrat historiam, mutauit accipiet et posuit
 habebit. qui enim habet, nequaquam accepturus est. tale quid et in 
psalmis legimus: ascendens in altum captiuam duxit captiuitatem, accepit
 dona in hominibus. hoc testimonium apostolus ponens non dixit accepit, 
sed dedit, quia ibi de futuro significatum est quod accepturus esset, 
hic de eo narratur qui iam dederat quod acceperat. exsurgens autem 
ioseph a somno fecit sicut praecipit ei angelus domini.
</p><p>accepit coniugem suam et non cognouit eam donec peperit filium 
suum primogenitum. ex hoc quidam loco peruersissime suspicantur et alios
 filios habuisse mariam dicentes primogenitum non dici nisi qui habeat 
et fratres, cum hic mos diuinarum sit scripturarum, ut primogenitum non 
eum uocent quem fratres sequantur, sed eum qui primus natus sit. lege 
supra dictum libellum aduersus heluidium.
</p><p>2. uidimus enim stellam eius in oriente. ad confusionem iudaeorum
 ut natiuitatem christi a gentibus discerent, oritur in oriente stella 
quam futuram balaam (cuius successores erant) uaticinio nouerant. lege 
numerorum librum. deferuntur autem magi stellae indicio in iudeam ut 
sacerdotes, a magis interrogati ubi christus nasceretur, inexcusabiles 
fierent de aduentu eius.
</p><p>at illi dixerunt ei: in bethleem iudeae. librariorum error est; 
putamus enim ab euangelista primum editum sicut in ipso hebraico 
legimus: iudae, non iudeae. quae est enim aliarum gentium bethleem ut ad
 distinctionem eius hic iudeae poneretur? iudae autem idcirco scribitur 
quia est et alia bethleem in galilea. lege librum iesu filii naue. 
denique et in ipso testimonio quod de micheae prophetia sumptum est ita 
habetur: et tu bethleem terra iuda.
</p><p>et apertis thesauris suis obtulerunt ei munera aurum, thus et 
myrram. pulcherrime munerum sacramenta iuuencus presbiter uno uersiculo 
conprehendit: thus aurum murram regi que homini que deo que dona ferunt.
 et responso accepto in somnis ne redirent ad herodem per aliam uiam 
reuersi sunt in regionem suam. qui munera obtulerunt domino consequenter
 responsum accipiunt. responsum autem (quod graece dicitur 
chr�matisthentes~g) et non per angelum fit sed per ipsum dominum, ut 
meritorum ioseph priuilegium demonstraretur. reuertuntur autem per aliam
 uiam quia infidelitati miscendi non erant iudaeorum. ecce angelus 
domini apparuit in somnis ioseph dicens: surge et accipe puerum et 
matrem eius et fuge in aegyptum. quando tulit puerum et matrem eius ut 
in aegyptum transeat, nocte tollit et in tenebris; quando uero 
reuertitur in iudeam nec nox nec tenebrae ponuntur in euangelio.
</p><p>ut adimpleretur quod dictum est a domino per prophetam dicentem: 
ex aegypto uocaui filium meum. respondeant qui hebreorum uoluminum 
denegant ueritatem ubi hoc in lxx legatur interpretibus. quod cum non 
inuenerint, nos eis dicemus in osee propheta scriptum sicut et 
exemplaria probare possunt quae nuper edidimus. possumus autem locum 
istum et aliter consolari propter contentiosos, quorum consuetudinem 
paulus apostolus habere se denegat et ecclesiam christi, et testimonium 
proferimus ex numeris dicente balaam: deus ex aegypto uocauit eum, 
gloria eius sicut unicornis.
</p><p>tunc adimpletum est quod dictum est per hieremiam prophetam 
dicentem: uox in rama audita est, ploratus et ululatus multus, rachel 
plorans filios suos et noluit consolari quia non sunt. de rachel natus 
est beniamin in cuius tribu non est bethleem. quaeritur ergo quomodo 
rachel filios iudae, id est bethleem, quasi suos ploret? respondebimus 
breuiter quia sepulta sit iuxta bethleem in efratha (ex interno 
corpusculi hospitio matris nomen acceperit), siue quoniam iuda et 
beniamin duae tribus iunctae erant et herodes praeceperat non solum in 
bethleem interfici pueros sed in omnibus circa finibus eius; per 
occasionem bethleem intellegimus multos etiam de beniamin fuisse caesos.
 plorat autem filios suos et non recipit consolationem secundum duplicem
 intellegentiam, siue quod eos in aeternum mortuos aestimaret, siue quod
 consolari se nollet de his quos sciret esse uicturos. quod autem 
dicitur: in rama, non putemus loci nomen esse qui est iuxta gabaa, sed 
rama excelsum interpretatur ut sit sensus. uox in excelso audita est, id
 est longe late que dispersa. defuncti sunt qui quaerebant animam pueri.
 ex hoc loco intellegimus non solum herodem sed et sacerdotes et scribas
 eo tempore necem domini fuisse meditatos.
</p><p>qui surgens accepit puerum et matrem eius. non dixit: accepit 
filium suum et uxorem suam, sed puerum et matrem eius, quasi nutricius 
non maritus.
</p><p>audiens autem quod archelaus regnaret in iudea pro herode patre 
suo. multi propter ignorantiam historiae labuntur errore putantes eundem
 esse herodem a quo in passione sua dominus inridetur et qui nunc 
mortuus esse referatur. ergo herodes ille qui cum pilato postea 
amicitias fecit, huius herodis filius est, frater archelai quem et ipsum
 tiberius caesar lugdunum quae galliarum est ciuitas relegauit fratrem 
que eius herodem successorem regni fecit. lege iosephi historiam. et 
ueniens habitauit in ciuitate quae uocatur nazareth, ut adimpleretur 
quod dictum est per prophetas: quoniam nazareus uocabitur. si fixum de 
scripturis posuisset exemplum, numquam diceret: quod dictum est per 
prophetas, sed simpliciter: quod dictum est per prophetam; nunc autem 
pluraliter prophetas uocans, ostendit se non uerba de scripturis 
sumpsisse sed sensum. nazareus sanctus interpretatur.
sanctum autem dominum futurum omnis scriptura commemorat. possumus et 
aliter dicere quod etiam eisdem uerbis iuxta hebraicam ueritatem in 
esaia scriptum sit: exiet uirga de radice iesse, et nazareus de radice 
conscendet.
</p><p>3. paenitentiam agite, adpropinquauit enim regnum caelorum. 
primum baptista iohannes regnum caelorum praedicat ut praecursor domini 
hoc honoretur priuilegio.
</p><p>hic est enim qui dictus est per esaiam prophetam dicentem: uox 
clamantis in deserto: parate uiam domini, rectas facite semitas eius. 
animas credentium praeparabat in quibus ambulaturus erat dominus ut 
purus in uiis purissimis ambularet dicens: habitabo in eis et inambulabo
 et ero deus ipsorum, et ipsi erunt mihi populus. porphyrius istum locum
 marci euangelistae principio comparat in quo scriptum est: initium 
euangelii iesu christi filii dei; sicut scriptum est in esaia propheta: 
ecce mitto angelum meum ante faciem tuam qui praeparabit uiam tuam, uox 
clamantis in deserto: parate uiam domini, rectas facite semitas eius. 
cum enim testimonium de malachia esaia que contextum sit, quaerit 
quomodo uelut ab uno esaia exemplum putemus adsumptum. cui ecclesiastici
 uiri plenissime responderunt. nos autem aut nomen esaiae putamus 
additum scriptorum uitio quod et in aliis locis probare possumus, aut 
certe de diuersis testimoniis scripturarum unum corpus effectum. lege 
tertium decimum psalmum et hoc idem repperies. ipse autem iohannes 
habebat uestimentum de pilis camelorum et zonam pelliciam circa lumbos 
suos. de pilis, inquit, habebat, non de lana. aliud austerae uestis 
indicium est, aliud luxoriae mollioris. zona autem pellicia qua 
accinctus fuit et helias mortificationis sumbolon~g est. porro quod 
sequitur, esca eius erat lucustae et mel siluestre, habitatori 
solitudinis congruum est ut non delicias ciborum sed necessitatem 
humanae carnis expleret.
</p><p>potens est deus de lapidibus istis suscitare filios abrahae. 
lapides ethnicos uocat propter cordis duritiam. lege hiezechiel: 
auferam, inquit, a uobis cor lapideum et dabo cor carneum. in lapide 
duritia, in carne mollitudo monstratur; siue simpliciter dei indicat 
potentiam quod, qui de nihilo cuncta fecerit, possit et de saxis 
durissimis populum procreare. ecce securis ad radicem arborum posita 
est. praedicatio sermonis euangelici, qui ex utraque parte acutus est 
gladius, securis appellatur iuxta hieremiam prophetam, qui uerbum domini
 securi comparat caedenti petram. cuius non sum dignus calciamenta 
portare. in alio euangelio: cuius, ait, non sum dignus soluere corrigiam
 calciamenti. hic humilitas, ibi mysterium demonstratur quod christus 
sponsus sit et iohannes non mereatur sponsi corrigiam soluere, ne 
uocetur domus eius iuxta legem moysi et exemplum ruth domus discalciati.
 ille uos baptizabit in spiritu sancto et igni. siue quia ignis est 
spiritus sanctus ut acta apostolorum docent quo descendente sedit quasi 
ignis super linguas credentium et impletus est sermo domini dicentis: 
ignem ueni mittere super terram et quam uolo ut ardeat, siue quia in 
praesenti spiritu baptizamur et in futuro igni, apostolo quoque huic 
sensui congruente: uniuscuiusque opus quale sit ignis probabit.
</p><p>tunc uenit iesus a galilea in iordanem ad iohannem ut 
baptizaretur ab eo. triplicem ob causam saluator a iohanne accepit 
baptismum; primum ut quia homo natus erat omnem iustitiam et humilitatem
 legis impleret, secundo ut baptismate suo iohannis baptisma 
comprobaret, tertio ut iordanis aquas sanctificans per descensionem 
columbae, spiritus sancti in lauacro credentium monstraret aduentum. 
sine modo.
pulchre dixit modo, ut ostenderet christum in aqua, iohannem a christo 
in spiritu baptizandum, siue aliter sine modo, ut qui formam serui 
adsumpsi, expleam et humilitatem eius. alioquin scito te in die iudicii 
meo esse baptismate baptizandum. sine modo, dicit dominus, habeo et 
aliud baptisma quod baptizandus sum; tu me baptizas in aqua ut ego te 
baptizem pro me in sanguine tuo. sic enim decet implere nos omnem 
iustitiam. non addidit iustitiam legis siue naturae, ut nos utrumque 
intellegamus, et si deus ab homine accepit baptisma, nullus a conseruo 
accipere dedignetur. aperti sunt ei caeli, et uidit spiritum 
descendentem sicut columbam uenientem super se, et cetera. mysterium 
trinitatis in baptismate demonstratur. dominus baptizatur, spiritus 
descendit in specie columbae, patris uox testimonium filio praebentis 
auditur. aperiuntur autem caeli non reseratione elementorum, sed 
spiritalibus oculis quibus et hiezechiel in principio uoluminis sui 
apertos eos esse commemorat. sedit quoque columba super caput iesu ne 
quis putaret uocem patris ad iohannem factam, non ad dominum.
</p><p>4. tunc ductus est in deserto ab spiritu. haud dubium quin a 
sancto spiritu. sequitur enim: ut temptaretur a diabolo. ducitur autem 
non inuitus aut captus sed uoluntate pugnandi. et cum ieiunasset 
quadraginta diebus et quadraginta noctibus postea esuriit. in isto 
numero quadragesimae nobis ostenditur sacramentum in quo et moyses 
ieiunauit in monte sina et helias iuxta montem choreb. permittitur autem
 esurire corpus ut diabolo temptandi tribuatur occasio.
</p><p>dic ut lapides isti panes fiant. esurienti congrue dicitur: dic 
ut lapides isti panes fiant. sed duobus contrariis teneris, diabole; si 
ad imperium eius possunt lapides panes fieri, ergo frustra temptas eum 
qui tantae potentiae est; sin autem non potest facere, frustra dei 
filium suspicaris: si filius dei es dic ut lapides isti panes fiant. qui
 respondens ait: scriptum est: non in pane solo uiuit homo, sed in omni 
uerbo quod procedit de ore dei. testimonium de deuteronomio sumptum est.
 ideo autem sic respondit dominus quia propositum ei erat humilitate 
diabolum uincere, non potentia. simul que animaduertendum quod nisi 
ieiunare coepisset dominus, temptandi occasio non fuisset diabolo 
secundum illud: fili accedens ad seruitutem dei, praepara animam tuam ad
 temptationem. sed et ipsa responsio saluatoris hominem fuisse indicat 
qui temptatus est: non in pane solo uiuit homo, sed in omni uerbo quod 
procedit de ore dei. si quis ergo non uescitur uerbo dei, iste non 
uiuit. tunc adsumpsit eum diabolus in sanctam ciuitatem. adsumptio ista 
quae dicitur non ex inbecillitate domini uenit, sed de inimici superbia 
qui uoluntatem saluatoris necessitatem putat. ex hoc autem loco 
intellegitur quid sit illud quod in alio loco scribitur: abierunt in 
sanctam ciuitatem et multis apparuerunt. statuit eum super pinnam 
templi, ut quem fame temptauerat, temptaret et uana gloria.
si filius dei es, mitte te deorsum. in omnibus temptationibus hoc agit 
diabolus ut intellegat si filius dei sit. sed dominus sic responsionem 
temperat ut eum relinquat ambiguum. mitte te deorsum. uox diaboli qua 
semper omnes deorsum cadere desiderat; mitte te, inquit; persuadere 
potest, praecipitare non potest. angelis suis mandauit de te, ut in 
manibus tollant te, ne forte offendas ad lapidem pedem tuum. hoc in 
nonagesimo psalmo legimus. uerum ibi non de christo sed de uiro sancto 
prophetia est. male ergo interpretatur scripturas diabolus. certe si 
uere de saluatore scriptum nouerat, debuerat et illud dicere quod in 
eodem psalmo contra se sequitur: super aspidem et basiliscum ambulabis 
et conculcabis leonem et draconem. de angelorum auxilio quasi ad 
infirmum loquitur, de sui conculcatione quasi tergiuersator tacet. ait 
illi iesus: rursum scriptum est: non temptabis dominum deum tuum. falsas
 de scripturis diaboli sagittas ueris scripturarum frangit clipeis. et 
notandum quod necessaria testimonia de deuteronomio tantum protulerit ut
 secundae legis sacramenta monstraret. iterum adsumit eum diabolus in 
montem excelsum ualde et ostendit ei omnia regna mundi et gloriam eorum.
 gloria mundi quae cum mundo praeteritura est in monte et in supercilio 
demonstratur. dominus autem ad humilia descendit et campestria ut 
diabolum humilitate superaret. porro diabolus ducere eum festinat ad 
montes ut per quos ipse corruerat etiam ceteri corruant iuxta illud 
apostoli: ne inflatus incidat in iudicium diaboli. haec omnia dabo tibi,
 si cadens adoraueris me. adrogans et superbus etiam hoc de iactantia 
loquitur, non quod in toto mundo habeat potestatem ut possit omnia regna
 dare diabolus, cum sciamus plerosque sanctos uiros a deo reges factos. 
si cadens, inquit, adoraueris me. ergo qui adoraturus est diabolum ante 
corruit. tunc dixit ei iesus: uade satanas; scriptum est: dominum deum 
tuum adorabis et illi soli seruies. non ut plerique putant eadem satanas
 et apostolus petrus sententia condemnantur. petro enim dicitur: uade 
retro me satana, id est sequere me qui contrarius es uoluntati meae; hic
 uero audit: uade satanas, et non ei dicitur retro, ut subaudiatur: uade
 in ignem aeternum qui praeparatus est tibi et angelis tuis. dominum 
deum tuum adorabis. dicens diabolus saluatori: si cadens adoraueris me, e
 contrario audit quod ipse magis adorare eum debeat dominum et deum 
suum.
</p><p>tunc reliquit eum diabolus, et accesserunt angeli et ministrabant
 ei. praecedit temptatio ut sequatur uictoria. angeli ministrant ut 
uictoris dignitas comprobetur.
</p><p>terra zabulon et terra neptalim, et reliqua. hi primum audiere 
dominum praedicantem, ut ubi israhelis fuerat ab assyriis prima 
captiuitas, ibi redemptoris praeconium nasceretur. exinde coepit iesus 
praedicare et dicere: paenitentiam agite, adpropinquabit enim regnum 
caelorum. iohanne tradito recte ipse incipit praedicare. desinente lege 
consequenter oritur euangelium. si autem eadem saluator praedicat quae 
iohannes baptista ante dixerat, ostendit se eiusdem dei esse filium 
cuius ille propheta sit. uenite post me, et faciam uos fieri piscatores 
hominum. isti primi uocati sunt ut dominum sequerentur; piscatores et 
inlitterati mittuntur ad praedicandum ne fides credentium non uirtute 
dei sed eloquentia atque doctrina fieri putaretur. et lunaticos et 
paraliticos et curauit eos. non uere lunaticos sed qui putabantur 
lunatici ob daemonum fallaciam, qui obseruantes lunaria tempora 
creaturam infamare cupiebant ut in creatorem blasphemiae redundarent.
</p><p>5. uidens autem turbas ascendit in montem et cum sedisset 
accesserunt ad eum discipuli eius. dominus ad montana conscendit ut 
turbas ad altiora se cum trahat, sed turbae ascendere non ualent, et 
sequuntur discipuli quibus et ipsis non stans sed sedens et contractus 
loquitur. non enim intellegere poterant in sua maiestate fulgentem. 
secundum litteram nonnulli simpliciorum fratrum putant eum beatitudines 
et cetera quae sequuntur in oliueti monte docuisse, quod nequaquam ita 
est. ex praecedentibus enim et sequentibus in galilea monstratur locus 
quem putamus esse uel thabor uel quamlibet alium excelsum montem. 
denique postquam finiuit sermones suos statim sequitur: cum autem 
introisset capharnaum.
</p><p>beati pauperes spiritu. hoc est quod alibi legimus: et humiles 
spiritu saluabit. ne quis autem putaret paupertatem, quae nonnumquam 
necessitate portatur, a domino praedicari, adiunxit spiritu, ut 
humilitatem intellegeres, non penuriam.
</p><p>beati pauperes spiritu qui propter spiritum sanctum uoluntate 
sunt pauperes. unde super huiuscemodi pauperibus et saluator per esaiam 
loquitur: dominus unxit me; propter quod euangelizare pauperibus misit 
me.
</p><p>beati mites quoniam ipsi possidebunt terram. non terram iudeae 
nec terram istius mundi, non terram maledictam spinas et tribulos 
adferentem, quam crudelissimus quisque et bellator magis possidet, sed 
terram quam psalmista desiderat: credo uidere bona domini in terra 
uiuentium. huiuscemodi possessor et post uictoriam triumphator etiam in 
quadragesimo quarto psalmo describitur: et intende et prospere procede 
et regna propter ueritatem et mansuetudinem et iustitiam. nemo enim 
terram istam per mansuetudinem sed per superbiam possidet.
</p><p>beati qui lugent quoniam ipsi consolabuntur. luctus hic non 
mortuorum ponitur communi lege naturae, sed peccatis et uitiis 
mortuorum. sic fleuit et samuhel saulem quia paenituerat dominum quod 
unxisset eum regem super israhel; sic et paulus apostolus flere ac 
lugere se dicit eos qui post fornicationem et inmunditiam non egerint 
paenitentiam.
</p><p>beati qui esuriunt et sitiunt iustitiam. non nobis sufficit uelle
 iustitiam, nisi iustitiae patiamur famem, ut sub hoc exemplo numquam 
nos satis iustos sed semper esurire iustitiae opera intellegamus.
</p><p>beati misericordes. misericordia non solum in elemosinis 
intellegitur sed in omni peccato fratris, si alter alterius onera 
portemus.
</p><p>beati mundo corde quoniam ipsi deum uidebunt. quos non arguit 
conscientia ulla peccati. mundus mundo corde conspicitur; templum dei 
non potest esse pollutum.
</p><p>beati pacifici. qui primum in corde suo deinde inter fratres 
dissidentes pacem faciunt. quid enim prodest alios per te pacari cum in 
tuo animo sint bella uitiorum?
</p><p>beati qui persecutionem patiuntur propter iustitiam. signanter 
addidit: propter iustitiam. multi enim persecutionem propter sua peccata
 patiuntur et non sunt iusti. simul que considera quod octaua uerae 
circumcisionis beatitudo martyrio terminatur.
</p><p>beati estis cum maledixerint uobis et persecuti uos fuerint et 
dixerint omne malum aduersum uos mentientes. illud maledictum 
contemnendum est et beatitudinem creat quod falso maledicentis ore 
profertur. unde et specialiter definiuit quae sit beata maledictio: 
omne, dicens, maledictum aduersum uos mentientes propter me. ubi ergo 
christus in causa est, ibi optanda maledictio. gaudete et exultate. 
nescio quis hoc nostrum possit inplere ut laceretur obprobriis fama 
nostra et nos exultemus in domino. hoc qui uanam sectatur gloriam 
inplere non potest. gaudere igitur et exultare debemus ut merces nobis 
in caelestibus praeparetur. eleganter in quodam uolumine scriptum 
legimus: ne quaeras gloriam et non dolebis cum ingloriosus fueris.
</p><p>uos estis sal terrae. sal appellantur apostoli quia per illos 
uniuersum hominum conditur genus. quod si sal euanuerit, in quo 
salietur? si doctor errauerit, quo alio doctore emendabitur? ad nihilum 
ualet ultra nisi ut mittatur foras et conculcetur ab hominibus. exemplum
 de agricultura sumptum est. sal enim ut in ciborum condimentum et ad 
siccandas carnes necessarium est, ita alium usum non habet. certe 
legimus in scripturis urbes quasdam ira uictorum sale seminatas ut 
nullum in ipsis germen oriretur. caueant ergo doctores et episcopi et 
uideant potentes potenter sustinere tormenta nihil que esse remedii sed 
maiorum ruinas ad tartarum ducere.
</p><p>uos estis lux mundi.
non potest ciuitas abscondi supra montem posita, neque accendunt 
lucernam et ponunt eam sub modio, et reliqua. docet fiduciam praedicandi
 ne apostoli abscondantur ob metum et sint similes lucernae sub modio, 
sed tota libertate se prodant ut quod audierunt in cubiculis praedicent 
in tectis. nolite putare quoniam ueni soluere legem aut prophetas; non 
ueni soluere sed adimplere. siue quod de se per alios prophetata 
compleuerit; siue quod ea, quae ante, propter infirmitatem audientium, 
rudia et inperfecta fuerant, sua praedicatione compleuerit, iram tollens
 et uicem talionis, excludens et occultam in mente concupiscentiam. 
donec transeat caelum et terra. promittuntur nobis caeli noui et terra 
noua quae facturus est dominus deus. si ergo noua creanda sunt, 
consequenter uetera transitura. quod autem sequitur: iota unum aut unus 
apex non praeteribit ex lege donec omnia fiant, ex figura litterae 
ostenditur quod etiam quae minima putantur in lege, sacramentis 
spiritalibus plena sint et omnia recapitulentur in euangelio. cuius ergo
 eruditionis est cuius que doctrinae etiam diuersa sacrificia et quae 
superstitiosa uidentur in uictimis cotidie demonstrare compleri? qui 
soluerit unum de mandatis istis minimis et docuerit sic homines, minimus
 uocabitur in regno caelorum; qui autem fecerit et docuerit, magnus 
uocabitur in regno caelorum. hoc capitulum cum superiori haeret 
testimonio in quo dixerat: iota unum aut unus apex non praeteribit ex 
lege donec omnia fiant. suggillat ergo pharisaeos qui contemptis 
mandatis dei statuebant proprias traditiones, quod non eis prosit 
doctrina in populis, si uel parum quod in lege praeceptum est destruant.
 possumus autem et aliter intellegere quod magistri eruditio, etiam si 
paruo peccato obnoxius sit, deducat eum de gradu maximo nec prosit 
docere iustitiam quam minima culpa destruit, beatitudo que perfecta sit 
quae sermone docueris opere complere.
</p><p>omnis qui irascitur fratri suo. in quibusdam codicibus additur: 
sine causa. ceterum in ueris definita sententia est et ira penitus 
tollitur scriptura dicente: qui irascitur fratri suo. si enim iubemur 
uerberanti alteram praebere maxillam et inimicos nostros amare et orare 
pro persequentibus, omnis irae occasio tollitur. radendum est ergo: sine
 causa, quia ira uiri iustitiam dei non operatur. qui autem dixerit 
fratri suo: racha. hoc uerbum proprie hebraeorum est. racha enim dicitur
 kenos~g, id est inanis aut uacuus, quem nos possumus uulgata iniuria 
'absque cerebro' nuncupare. si de otioso sermone reddituri sumus 
rationem, quanto magis de contumelia? sed et signanter additur: qui 
dixerit fratri suo: racha. frater enim noster nullus est nisi qui eundem
 nobis cum habet patrem. cum ergo similiter credat in deum et christum 
dei nouerit sapientiam qua ratione stultitiae elogio denotari potest? 
qui autem dixerit: fatue, reus erit gehennae. apo~g koinou~g ex 
superioribus subauditur: qui dixerit fratri suo: fatue, reus erit 
gehennae. qui enim aeque in deum credenti dicit: fatue, impius est in 
religione. si ergo offers munus tuum ad altare et ibi recordatus fueris 
quia frater tuus habet aliquid aduersum te. non dixit: si tu habes 
aliquid aduersus fratrem tuum, sed si frater tuus habet aliquid aduersum
 te, ut durior reconciliationis tibi inponatur necessitas.
quamdiu ergo illum placare non possumus, nescio an consequenter munera 
nostra offeramus deo.
</p><p>esto consentiens aduersario tuo cito, dum es cum illo in uia, ne 
forte tradat te aduersarius iudici et iudex tradat te ministro et in 
carcerem mittaris. amen dico tibi: non exies unde donec reddas 
nouissimum quadrantem. pro eo quod nos in latinis codicibus habemus 
consentiens, in graecis scriptum est euno�n~g, quod interpretatur 
beniuolus aut benignus. ex praecedentibus autem et consequentibus 
manifestus est sensus quod nos dominus atque saluator noster, dum in 
istius saeculi uia currimus, ad pacem et ad concordiam cohortetur iuxta 
apostolum dicentem: si fieri potest, quantum ex uobis est cum omnibus 
hominibus pacem habentes. nam et in praecedenti capitulo dixerat: si 
offers munus tuum ad altare et ibi recordatus fueris quia frater tuus 
habet aliquid aduersum te, et hoc finito statim infert: esto beniuolus 
aut benignus aduersario tuo, et reliqua. et in consequentibus iubet: 
diligite inimicos uestros, benefacite his qui oderunt uos et orate pro 
persecutoribus uestris. cum haec manifesta sit et consequens 
intellegentia, plerique arbitrantur de carne dictum et anima, uel de 
anima et spiritu quod penitus non stat. quomodo enim aut caro mittenda 
erit in carcerem, si animae non consenserit, cum et anima et caro 
pariter recludendae sint nec quicquam possit caro facere nisi quod 
animus inperaret aut spiritus sanctus habitans in nobis, uel carnem uel 
animam repugnantes iudici tradere cum ipse sit iudex? alii iuxta 
epistulam petri dicentis: aduersarius noster diabolus quasi leo rugiens 
circuit, aduersarium diabolum interpretantur et uolunt a saluatore 
praecipi ut, dum in potestate nostra est, simus beniuoli erga diabolum 
qui est inimicus et ultor, nec faciamus eum poenas sustinere pro nobis; 
cum enim ipse uitiorum incentiua suppeditet et nobis etiam uoluntate 
peccantibus, si consenserimus ei uitia suggerenti, pro nobis quoque esse
 torquendum; et dicunt beniuolum esse unumquemque sanctorum aduersario 
suo si eum non faciat pro se sustinere tormenta. quidam coactius 
disserunt in baptismate singulos pactum inire cum diabolo et dicere: 
renuntio tibi, diabole, et pompae tuae et uitiis tuis et mundo tuo qui 
in maligno positus est. si ergo seruauerimus pactum, beniuoli et 
consentientes sumus aduersario nostro et nequaquam in carcerem 
recludendi. sin uero quicquam transgressi fuerimus eorum quae diabolo 
sponderamus, trademur iudici ac ministro et mittemur in carcerem et non 
exibimus ex eo donec reddamus nouissimum quadrantem. quadrans genus 
nummi est qui habet duo minuta. unde in alio euangelio mulier illa 
pauper et uidua dicitur misisse quadrantem in corbanam, in alio duo 
minuta; non quod dissonent euangelia, sed quod unus quadrans duos 
minutos nummos habeat. hoc est ergo quod dicit: non egredieris de 
carcere donec etiam minima peccata persoluas.
</p><p>qui uiderit mulierem ad concupiscendum eam, iam moechatus est eam
 in corde suo. inter pathos~g et propatheian~g, id est inter passionem 
et propassionem, hoc interest quod passio reputatur in uitio, propassio 
(licet initii culpam habeat) tamen non tenetur in crimine. ergo qui 
uiderit mulierem et anima eius fuerit titillata, hic propassione 
percussus est; si uero consenserit et de cogitatione affectum fecerit 
sicut scriptum est in dauid: transierunt in affectum cordis, de 
propassione transiuit ad passionem et huic non uoluntas peccandi deest, 
sed occasio. quicumque igitur uiderit mulierem ad concupiscendum, id est
 si sic aspexerit ut concupiscat, ut facere disponat, iste recte 
moechatus eam dicitur in corde suo. quod si oculus tuus dexter 
scandalizat te, et reliqua. quia supra de concupiscentia mulieris 
dixerat, recte nunc cogitationem et sensum in diuersa uolitantem oculum 
nuncupauit. per dextram autem et ceteras corporis partes uoluntatis et 
affectus initia demonstrantur ut quod mente concipimus, opere 
compleamus. cauendum est igitur ne quod in nobis optimum est, cito 
labatur in uitium. si enim dexter oculus et dextra manus scandalizant, 
quanto magis ea quae in nobis sinistra sunt. si anima labitur, quanto 
plus corpus quod ad peccata procliuius est. aliter: in dextro oculo et 
dextra manu fratrum et uxoris et liberorum atque adfinium et 
propinquorum monstratur affectus; quos si ad contemplandam ueram lucem 
nobis inpedimento cernimus, debemus truncare istiusmodi portiones, ne, 
dum uolumus lucri ceteros facere, ipsi in aeternum pereamus. unde 
dicitur et de sacerdote magno cuius anima dei cultui dedicata est: supra
 matre et patre et filiis non polluetur, id est nullum affectum sciet 
nisi eius cuius cultui dedicatus est.
</p><p>dictum est: quicumque dimiserit uxorem suam, det illi libellum 
repudii; ego autem dico uobis quia omnis qui dimiserit uxorem suam, et 
reliqua. in posteriore parte istum locum plenius saluator exponit quod 
moyses libellum repudii dari iusserit propter duritiam cordis maritorum,
 non discidium concedens sed auferens homicidium.
multo enim melius est licet lugubrem euenire discordiam quam per odium 
sanguinem fundi. ego autem dico uobis non iurare omnino neque per 
caelum, et reliqua. hanc per elementa iurandi pessimam consuetudinem 
semper habuere iudaei sicut prophetalis eos frequenter arguit sermo. qui
 iurat, aut ueneratur aut diligit eum per quem iurat. in lege praeceptum
 est ut non iuremus nisi per dominum deum nostrum. iudaei per angelos et
 urbem hierusalem et templum et elementa iurantes, creaturas res que 
carnales uenerabantur honore et obsequio dei. denique considera quod hic
 saluator non per deum iurare prohibuerit, sed per caelum et terram et 
hierosolymam et per caput tuum. et hoc quasi paruulis fuerat lege 
concessum ut quo modo uictimas immolabant deo ne eas idolis immolarent, 
sic et iurare permitterentur in deum, non quo recte hoc facerent, sed 
quo melius esset deo id exhibere quam daemonibus. euangelica autem 
ueritas non recipit iuramentum cum omnis sermo fidelis pro iure iurando 
sit.
</p><p>audistis quia dictum est: oculum pro oculo, dentem pro dente; ego
 autem dico uobis non resistere malo. qui dicit: oculum pro oculo, non 
et alterum uult auferre sed utrumque seruare. dominus noster 
uicissitudinem tollens, truncat initia peccatorum. et in lege retributio
 est, in euangelio gratia; ibi culpa emendatur, hic peccatorum 
auferuntur exordia. si quis te percusserit in dextra maxilla tua, praebe
 illi et alteram; et illi qui uult te cum iudicio contendere et tunicam 
tuam tollere, remitte ei et pallium. ecclesiasticus uir describitur 
imitator eius qui dicit: discite a me quia mitis sum et humilis corde; 
et pollicitationem suam percussus alapa comprobat: si male locutus sum, 
argue; sin autem bene, quid me caedis? tale quid et dauid loquebatur in 
psalmo: si reddidi retribuentibus mihi mala; et hieremias in 
lamentationibus: bonum est homini cum sederit ab adulescentia sua, dabit
 percutienti se maxillam, saturabitur obprobriis. hoc aduersum eos qui 
putant alterum deum legis, alterum euangelii, quod et ibi et hic 
mansuetudo doceatur. secundum mysticos intellectus percussa dextra 
nostra, non iubemur sinistram praebere sed alteram, hoc est alteram 
dextram. iustus enim sinistram non habet. si nos hereticus in 
disputatione percusserit et dextrum dogma uoluerit uulnerare, obponatur 
ei aliud de scripturis testimonium et tamdiu uerberanti succedentes sibi
 dextras praebeamus donec inimici ira lassescat.
</p><p>qui petit a te da ei, et uolenti mutuari a te ne auertaris. si de
 elemosina tantum dictum intellegimus, in plerisque pauperibus hoc stare
 non potest. sed et diuites, si semper dederint, semper dare non 
poterunt. post bonum ergo elemosinae apostolis, id est doctoribus, 
praecepta tribuuntur, ut qui gratis acceperunt gratis tribuant. 
istiusmodi pecunia numquam deficit, sed quanto plus data fuerit, tanto 
amplius duplicatur, et cum subiecta sibi arua riget, numquam fontis unda
 siccatur. ego autem dico uobis: diligite inimicos uestros, benefacite 
his qui oderunt uos. multi praecepta dei, inbecillitate sua non 
sanctorum uiribus aestimantes, putant esse inpossibilia quae praecepta 
sunt et dicunt sufficere uirtutibus non odisse inimicos; ceterum 
diligere plus praecipi quam humana natura patiatur. sciendum est ergo 
christum non inpossibilia praecipere sed perfecta quae fecit dauid in 
saul et abessalon. stephanus quoque martyr pro inimicis lapidantibus 
deprecatus est, et paulus anathema cupit esse pro persecutoribus suis. 
haec autem iesus et docuit et fecit dicens: pater ignosce eis; quod enim
 faciunt nesciunt.
ut sitis filii patris uestri qui in caelis est. si dei praecepta 
custodiens filius quis efficitur dei, ergo non est natura filius sed 
arbitrio suo.
</p><p>6. cum ergo facis elemosinam, noli tuba canere ante te sicut 
hypochritae faciunt in synagogis et in uicis, ut honorificentur ab 
hominibus. qui tuba canit elemosinam faciens hypochrita est, qui in 
synagogis et angulis platearum orat ut uideatur ab hominibus hypochrita 
est, qui ieiunans demolitur faciem suam ut uentris inanitatem monstret 
in uultu et hic hypochrita est. ex quibus omnibus colligitur hypochritas
 esse qui quodlibet faciunt ut ab hominibus glorificentur. mihi uidetur 
et ille qui dicit fratri suo: dimitte ut tollam fistucam de oculo tuo, 
propter gloriam hoc facere ut ipse iustus esse uideatur. unde dicitur ei
 a domino: hypochrita, eice primum trabem de oculo tuo. tum demum uirtus
 obseruationis deo accepta est si causa dei fiat. non itaque uirtus sed 
causa uirtutis apud deum mercedem habet. et si a recta semita paululum 
declinaris, non interest utrum ad dextram uadas an ad sinistram, cum 
uerum iter amiseris. te autem faciente elemosinam nesciat sinistra tua 
quid faciat dextra tua. non solum elemosinam sed quodcumque facientes 
boni operis debet sinistra nescire; si enim illa scierit, statim dextra 
opera commaculatur. amen dico uobis: receperunt mercedem suam, non dei 
mercedem sed suam; laudati sunt enim ab hominibus quorum causa exercuere
 uirtutes. tu autem cum orabis, intra in cubiculum tuum et clauso ostio 
tuo ora patrem tuum in abscondito. et simpliciter intellectum erudit 
auditorem ut uanam orandi gloriam fugiat. sed mihi uidetur hoc magis 
esse praeceptum ut inclusa pectoris cogitatione labiis que compressis 
oremus dominum, quod et annam in regum uolumine fecisse legimus: labia, 
inquit, tantum eius mouebantur, et uox illius non audiebatur.
</p><p>orantes autem nolite multum loqui sicut ethnici. si ethnicus in 
oratione multum loquitur, ergo qui christianus est debet parum loqui. 
deus enim non uerborum sed cordis auditor est. scit enim pater uester 
quid opus sit uobis ante quam petatis. consurgit in hoc loco quaedam 
heresis philosophorum quoque dogma peruersum dicentium: si nouit deus 
quid oremus et ante quam petamus scit quibus indigeamus, frustra scienti
 loquimur. quibus breuiter respondendum est nos non narratores esse sed 
rogatores. aliud est enim narrare ignoranti, aliud scientem petere. in 
illo indicium est, hic obsequium; ibi fideliter indicamus, hic 
miserabiliter obsecramus. pater noster qui in caelis es. patrem dicendo 
se filios confitentur. sanctificetur nomen tuum, non in te sed in nobis.
 si enim propter peccatores nomen dei blasphematur in gentibus, e 
contrario propter iustos sanctificatur. ueniat regnum tuum. uel 
generaliter pro totius mundi petit regno ut diabolus in mundo regnare 
desistat uel ut in unoquoque regnet deus et non regnet peccatum in 
mortali hominum corpore.
simul que et hoc adtendendum quod grandis audaciae sit et purae 
conscientiae postulare regnum dei, iudicium non timere. fiat uoluntas 
tua sicut in caelo et in terra, ut quo modo tibi angeli inculpate 
seruiunt in caelis, ita in terra seruiant homines. erubescant ex hac 
sententia qui cotidie in caelo ruinas mentiuntur. nam quid nobis prodest
 caelorum similitudo, si et in caelo peccatum est? panem nostrum 
supersubstantialem da nobis hodie. quod nos supersubstantialem 
expressimus, in graeco habetur epiousion~g, quod uerbum lxx interpretes 
periousion~g frequentissime transtulerunt. considerauimus ergo in 
hebreo, et ubicumque illi periousion~g expresserant, nos inuenimus 
sogolla quod symmachus exaireton~g, id est praecipuum uel egregium, 
transtulit, licet in quodam loco peculiare interpretatus sit. quando 
ergo petimus ut peculiarem uel praecipuum nobis deus tribuat, panem 
illum petimus qui dicit: ego sum panis qui de caelo descendi. in 
euangelio quod appellatur secundum hebraeos pro supersubstantiali pane 
maar repperi, quod dicitur crastinum, ut sit sensus: panem nostrum 
crastinum, id est futurum, da nobis hodie. possumus supersubstantialem 
panem et aliter intellegere qui super omnes substantias sit et uniuersas
 superet creaturas. alii simpliciter putant secundum apostoli sermonem 
dicentis: habentes uictum et uestitum his contenti sumus, de praesenti 
tantum cibo sanctos curam gerere, unde et in posterioribus sit 
praeceptum: nolite cogitare de crastino. amen. signaculum orationis 
dominicae quod aquila interpretatur fideliter, nos uere possumus dicere.
 si enim dimiseritis hominibus peccata eorum. hoc quod scriptum est: ego
 dixi, dii estis et filii excelsi omnes, uos uero ut homines moriemini 
et tamquam unus de principibus cadetis, ad eos dicitur qui propter 
peccata homines ex diis esse meruerunt. recte ergo et hi quibus peccata 
dimittuntur homines appellati sunt.
</p><p>exterminant enim facies suas ut pareant hominibus ieiunantes. 
uerbum exterminant, quod in ecclesiasticis scripturis uitio interpretum 
tritum est, aliud multo significat quam uulgo intellegitur. 
exterminantur quippe exules qui mittuntur extra terminos. pro hoc ergo 
sermone demoliuntur semper accipere debemus. demolitur autem hypochrita 
faciem suam ut tristitiam simulet et animo forte laetante luctum gestet 
in uultu. tu autem cum ieiunas ungue caput tuum et faciem tuam laua. 
iuxta ritum prouinciae palestinae loquitur, ubi diebus festis solent 
unguere capita. praecipit igitur ut quando ieiunamus laetos nos et 
festiuos esse monstremus. multi legentes illud psalmistae: oleum 
peccatoris non inpinguet caput meum, e contrario uolunt bonum esse oleum
 de quo alibi dicitur: unxit te deus deus tuus oleo exultationis prae 
participibus tuis. et id praecipit ut exercentes uirtutes spiritali oleo
 principale cordis nostri unguere debeamus. ubi est thesaurus tuus ibi 
est et cor tuum. hoc non solum de pecunia sed de cunctis passionibus 
sentiendum est. gulosi deus uenter est; ibi ergo habet cor ubi et 
thesaurum. luxoriosi thesaurus epulae sunt, lasciui ludicra, amatoris 
libido. huic seruit unusquisque quo uincitur.
si oculus tuus simplex est, totum corpus tuum lucidum erit. lippientes 
solent lucernas uidere numerosas. simplex oculus et purus simplicia 
intuetur et pura. hoc totum transfert ad sensum. quo modo enim corpus, 
si oculus non fuerit, totum in tenebris est, ita si anima principalem 
fulgorem suum perdiderit, uniuersus sensus in caligine commorabitur. si 
ergo lumen quod in te est tenebrae sunt, ipsae tenebrae quantae erunt? 
si sensus, qui lumen est animae, uitio caligatur, ipsa putas caligo 
quibus tenebris obuoluitur?
</p><p>non potestis deo seruire et mammonae. mammona sermone syriaco 
diuitiae nuncupantur. non potestis deo seruire et mammonae. audiat hoc 
auarus, audiat qui censetur uocabulo christiano non posse simul diuitiis
 christo que seruire. et tamen non dixit: qui habet diuitias, sed: qui 
seruit diuitiis. qui enim diuitiarum seruus est, diuitias custodit ut 
seruus; qui autem seruitutis excussit iugum, distribuit eas ut dominus. 
ne solliciti sitis animae uestrae quid manducetis neque corpori uestro 
quid induamini. in nonnullis codicibus additum est: neque quid bibatis. 
ergo quod omnibus natura tribuit et iumentis ac bestiis hominibus que 
commune est, huius cura penitus liberamur. sed praecipitur nobis ne 
solliciti simus quid comedamus quia in sudore uultus praeparamus nobis 
panem. labor exercendus est, sollicitudo tollenda. hoc quod dicitur: ne 
solliciti sitis animae uestrae quid comedatis neque corpori uestro quid 
induamini, de carnali cibo et uestimento accipiamus. ceterum de 
spiritalibus cibis et uestimentis semper debemus esse solliciti. nonne 
anima plus est quam esca et corpus plus est quam uestimentum? quod dicit
 istiusmodi est: qui maiora praestitit utique et minora praestabit.
</p><p>respicite uolatilia caeli quoniam non serunt neque metunt neque 
congregant in horrea sua, et pater uester caelestis pascit ea. nonne uos
 pluris estis illis? apostolus praecipit ne plus sapiamus quam oportet 
sapere. istud testimonium et in praesenti capitulo conseruandum est. 
sunt enim quidam qui dum uolunt terminos patrum excedere et ad alta 
uolitare, in ima merguntur, uolatilia dicentes caeli angelos esse 
ceteras que in dei ministerio fortitudines quae absque cura sui dei 
alantur prouidentia. si hoc ita est ut intellegi uolunt, quomodo 
sequitur dictum ad homines: nonne uos pluris estis illis? simpliciter 
ergo accipiendum, quod si uolatilia absque cura et aerumnis dei aluntur 
prouidentia quae hodie sunt et cras non erunt, quorum anima mortalis est
 et cum esse cessauerint semper non erunt, quanto magis homines, quibus 
aeternitas repromittitur, dei regantur arbitrio. quis uestrum potest 
adicere ad staturam suam cubitum unum? et de uestimento quid solliciti 
estis? sicut animam plus esse quam cibum comparatione auium 
demonstrauit, sic corpus plus esse quam uestem ex sequentibus rebus 
ostendit dicens:
</p><p>considerate lilia agri quomodo crescunt, et reliqua.
et re uera, quod sericum, quae regum purpura, quae pictura textricum 
potest floribus comparari? quid ita rubet ut rosa? quid ita candet ut 
lilium? uiolae uero purpuram nullo superari murice oculorum magis quam 
sermonum iudicium est. nolite solliciti esse de crastino. de 
praesentibus ergo concessit debere esse sollicitos qui futura prohibet 
cogitare. unde et apostolus: nocte, inquit, et die manibus nostris 
laborantes ne quem uestrum grauaremus. cras in scripturis futurum tempus
 intellegitur dicente iacob: et exaudiet me cras iustitia mea; et in 
samuhelis fantasmate pythonissa loquitur ad saulem: cras eris me cum. 
sufficit diei malitia sua. hic malitiam non contrariam uirtuti posuit, 
sed laborem et adflictionem et angustias saeculi, quo modo et sarra 
adflixit agar ancillam suam; quod significanter graece dicitur 
ekak�sen~g aut�n~g. sufficit ergo nobis praesentis temporis cogitatio, 
futurorum curam quae incerta est relinquamus.
</p><p>7. nolite iudicare ut non iudicemini. si iudicare prohibet, qua 
consequentia paulus in corintho iudicat fornicantem et petrus annaniam 
et saphiram mendacii coarguit? sed ex consequentibus quid prohibuerit 
ostendit dicens: quo modo enim iudicaueritis sic iudicabitur de uobis. 
ita non prohibuit iudicare sed docuit. quid autem uides fistucam in 
oculo fratris tui et trabem in oculo tuo non uides, et cetera. de his 
loquitur qui cum ipsi mortali crimine teneantur obnoxii, minora peccata 
fratribus non concedunt, culicem liquantes et camelum glutientes. recte 
ergo et isti simulatione iustitiae ut supra diximus appellantur 
hypochritae qui per trabem oculi sui fistucam in oculo fratris 
aspiciunt. nolite dare sanctum canibus. sanctum panis est filiorum. non 
debemus ergo tollere panem filiorum et dare eum canibus neque mittatis 
margaritas uestras ante porcos. porcus non recipit ornatum qui uersatur 
in uolutabris luti et iuxta prouerbia salomonis: si circulum habuerit 
aureum, foedior inuenitur. quidam canes eos intellegi uolunt qui post 
fidem christi reuertuntur ad uomitum peccatorum suorum, porcos autem eos
 qui necdum euangelio crediderunt et in luto incredulitatis uitiis que 
uersantur. non conuenit igitur istiusmodi hominibus cito euangelii 
credere margaritum, ne conculcent illud, et conuersi incipiant uos 
dissipare.
</p><p>petite et dabitur uobis, quaerite et inuenietis, pulsate et 
aperietur uobis. qui carnalia supra uetuerat postulari quid quaerere 
debeamus ostendit. si petenti datur et quaerens inuenit et pulsanti 
aperietur, ergo cui non datur et qui non inuenit et cui non aperietur, 
apparet quod non bene petierit, quaesierit, pulsauerit. pulsemus itaque 
ianuam christi de qua dictum est: haec porta domini, iusti intrabunt per
 eam, ut cum intrauerimus aperiantur nobis thesauri absconditi et 
tenebrosi in christo iesu in quo est omnis scientia. si ergo uos cum 
sitis mali, nostis bona dare filiis uestris. notandum quod apostolos 
malos dixerit, nisi forte sub apostolorum persona omne hominum damnatur 
genus, cuius ad comparationem diuinae clementiae ab infantia cor ad 
malum adpositum est. lege genesim.
nec mirum homines huius saeculi dici malos cum et paulus apostolus 
memoret: redimentes tempus quoniam dies mali sunt. intrate per angustam 
portam; quam lata porta et spatiosa uia quae ducit ad perditionem, et 
multi sunt qui intrant per eam; quam angusta porta et arta uia quae 
ducit ad uitam, et pauci sunt qui inueniunt eam. lata uia est saeculi 
uoluptates quas appetunt homines; angusta quae per labores et ieiunia 
panditur, quam et apostolus ingressus est et ut timotheus per eam 
ingrediatur, hortatur. simul que considera quam signanter de utraque uia
 locutus sit. per latam multi ambulant, angustam pauci inueniunt. latam 
non quaerimus nec inuentione opus est, sponte se offert et errantium uia
 est; angustam uero nec omnes inueniunt nec qui inuenerint statim 
ingrediuntur per eam. siquidem multi inuenta ueritatis uia, capti 
saeculi uoluptatibus, de medio itinere reuertuntur.
</p><p>adtendite a falsis prophetis qui ueniunt ad uos in uestitu ouium,
 intus autem sunt lupi rapaces. et de omnibus quidem intellegi potest 
qui aliud habitu ac sermone promittunt, aliud opere demonstrant. sed 
specialiter de hereticis intellegendum qui uidentur continentia, 
castitate, ieiunio, quasi quadam pietatis se ueste circumdare, 
intrinsecus uero habentes animum uenenatum, simpliciorum fratrum corda 
decipiunt. ex fructibus ergo animae quibus innocentiam ad ruinam trahunt
 lupis rapacibus comparantur. non potest arbor bona fructus malos facere
 neque arbor mala fructus bonos facere. quaeramus ab hereticis qui duas 
inter se contrarias dicunt esse naturas, si iuxta intellegentiam eorum 
arbor bona malos fructus facere numquam potest, quomodo moyses arbor 
bona peccauerit ad aquam contradictionis, et dauid uria interfecto cum 
bethsabee concubuerit, petrus quoque in passione domini negauerit 
dicens: nescio hominem; aut qua consequentia iethro socer moysi arbor 
mala qui utique in deum israhel non credebat dederit consilium moysi 
bonum; et achior holofernae aliquid utile sit locutus; et comicus 
dixerit quod bene dictum apostolus comprobauit: corrumpunt mores bonos 
confabulationes pessimae; et cum non inuenerint quid respondeant, nos 
inferimus et iudam arborem quondam bonam fecisse fructus malos postquam 
prodiderit saluatorem, et paulum arborem malam eo tempore quo 
persequebatur ecclesiam christi fecisse postea fructus bonos quando in 
uas electionis de persecutore translatus est. tamdiu ergo bona arbor 
fructus non facit malos quamdiu bonitatis studium perseuerat, et mala 
arbor manet in fructibus peccatorum quamdiu ad paenitentiam non 
conuertitur. nemo enim permanens in eo quod fuit, incipit id esse quod 
necdum coeperit.
</p><p>non omnis qui dicit mihi: domine, domine, intrabit in regnum 
caelorum, sed qui facit uoluntatem patris mei qui in caelis est. sicut 
supra dixerat eos qui haberent uestem uitae bonae non recipiendos 
propter dogmatum nequitiam, ita nunc e contrario adserit ne his quidem 
adcommodandam fidem qui, cum polleant integritate fidei, turpiter uiuant
 et doctrinae integritatem malis operibus destruant. utrumque enim dei 
seruis necessarium est ut et opus sermone et sermo operibus comprobetur.
 huic sententiae potest illud uideri contrarium: nemo potest dicere: 
domine iesu, nisi in spiritu sancto. sed moris est scripturarum dicta 
pro factis accipere ut statim in consequentibus adprobatur refutari eos 
qui iactant sine operibus scientiam domini et audiunt a saluatore: 
discedite a me, operarii iniquitatis, nescio uos; et apostolus in hunc 
sensum loquitur: confitentur se deum scire, factis autem negant. multi 
dicent mihi in illa die: domine, domine, nonne in nomine tuo 
prophetauimus et in nomine tuo daemonia eiecimus et in nomine tuo 
uirtutes multas fecimus?
</p><p>et tunc confitebor illis: quia numquam noui uos; discedite a me 
qui operamini iniquitatem. prophetare et uirtutes facere et daemonia 
eicere interdum non eius est meriti qui operatur, sed uel inuocatio 
nominis christi hoc agit, uel ob condemnationem eorum qui inuocant uel 
utilitatem eorum qui uident et audiunt conceditur, ut licet homines 
dispiciant signa facientes, tamen deum honorent ad cuius inuocationem 
fiant tanta miracula. nam et saul et balaam et caiphas prophetauerunt 
nescientes quid dicerent, et pharao et nabocodonosor somniis futura 
cognoscunt, et in actibus apostolorum filii sceuae uidebantur eicere 
daemonia et iudas apostolus cum animo proditoris multa signa inter 
ceteros apostolos fecisse narratur. tunc confitebor illis. signanter 
dixit: confitebor, quia multo ante tempore dicere dissimulauerat: non 
noui uos. non nouit dominus eos qui pereunt. obserua autem quare 
addiderit: numquam noui uos, si iuxta quosdam omnes homines inter 
rationabiles semper uersati sunt creaturas. recedite a me qui operamini 
iniquitatem. non dixit: qui operati estis iniquitatem, ne uideretur 
tollere paenitentiam, sed qui operamini, hoc est qui usque in praesentem
 horam, cum iudicii tempus aduenerit, licet non habeatis facultatem 
peccandi tamen adhuc habetis adfectum.
et descendit pluuia, et uenerunt flumina, et flauerunt uenti. pluuia 
ista quae domum subuertere nititur diabolus est, flumina omnes 
antichristi qui contra christum sapiunt, uenti spiritales nequitiae in 
caelestibus. et non cecidit;
</p><p>fundata enim erat supra petram. super hanc petram dominus 
fundauit ecclesiam, ab hac petra et apostolus petrus sortitus est nomen,
 super huiuscemodi petram non inueniuntur serpentis uestigia, de hac et 
propheta loquitur confidenter: statuit supra petram pedes meos, et in 
alio loco: petra refugium leporibus siue erenaciis. timidum enim animal 
in petrae cauernas se recipit et cutis aspera et tota armata iaculis 
tali se protectione tutatur. unde et moysi dicitur eo tempore quo de 
aegypto fugerat et lepusculus domini erat: sta in foramine petrae, et 
posteriora mea uidebis.
</p><p>qui aedificauit domum suam super harenam. fundamentum quod 
apostolus architectus posuit unus est dominus noster iesus christus. 
super hoc fundamentum stabile et firmum et per se robusta mole fundatum 
aedificatur christi ecclesia; super harenam uero quae fluida est et 
coagmentari non potest nec in unam copulam redigi, omnis hereticorum 
sermo ad hoc aedificatur ut corruat. erat autem docens eos ut potestatem
 habens, non ut scribae. illi enim ea docebant populos quae scripta sunt
 in moysi et prophetis, iesus uero, quasi deus et dominus ipsius moysi, 
pro libertate uoluntatis suae uel ea quae minus uidebantur addebat in 
lege uel commutans praedicabat in populos, ut supra quoque legimus: 
dictum est antiquis; ego autem dico uobis.
</p><p>8. cum autem descendisset de monte, secutae sunt eum turbae 
multae. et ecce leprosus ueniens adorabat eum. de monte domino 
descendente occurrunt ei turbae quia ad altiora ascendere non ualuerant.
 et primus ei occurrit leprosus. necdum enim poterat cum lepra tam 
multiplicem in monte saluatoris audire sermonem. et notandum quod hic 
primus specialiter curatus sit, secundo puer centurionis, tertio socrus 
petri febriens in capharnaum, quarto loco qui oblati sunt ei daemonio 
uexati, quorum spiritus uerbo eiciebat quando et omnes male habentes 
curauit. et ecce leprosus ueniens adorabat eum dicens. recte post 
praedicationem atque doctrinam signi offertur occasio, ut per uirtutum 
miracula praeteritus apud audientes sermo firmetur. domine, si uis, 
potes me mundare. qui uoluntatem rogat de uirtute non dubitat. et 
extendens manum iesus tetigit eum dicens: uolo, mundare. extendente 
manum domino statim lepra fugit. simul que considera quam humilis et 
sine iactantia responsio. ille dixerat: si uis; dominus respondit: uolo;
 ille praemiserat: potes me mundare; dominus iungit et dicit: mundare. 
non ergo ut plerique latinorum putant iungendum est et legendum: uolo 
mundare, sed separatim ut primum dicat: uolo, deinde imperet: mundare. 
et ait illi iesus: uide nemini dixeris. et re uera quid erat necesse ut 
sermone iactaret quod corpore praeferebat? sed uade ostende te sacerdoti
 et offer munus quod praecipit moyses in testimonium illis. uarias ob 
causas mittit eum ad sacerdotem.
primum propter humilitatem ut sacerdotibus deferre uideatur. erat enim 
in lege praeceptum ut qui mundati fuerant lepra offerrent munera 
sacerdotibus. deinde ut mundatum uidentes leprosum aut crederent 
saluatori aut non crederent; si crederent saluarentur, si non crederent 
inexcusabiles fierent; et simul ne - quod in eo saepissime criminabantur
 - legem uideretur infringere.
</p><p>accessit ad eum centurio rogans et dicens: domine puer meus iacet
 in domo paralyticus et male torquetur. et ait illi iesus: ego ueniam et
 sanabo eum et cetera. non debemus iactantiae arguere dominum quia 
statim se iturum et sanaturum esse promittit uidens centurionis fidem, 
humilitatem et prudentiam; fidem in eo quod ex gentibus credidit 
leprosum a saluatore posse sanari, humilitatem quod se iudicauit 
indignum cuius tectum dominus intraret, prudentiam quod ultra corporis 
tegumen diuinitatem latentem uiderit, sciens non id sibi profuturum quod
 etiam ab incredulis uidebatur, sed id quod latebat intrinsecus. de qua 
prudentia etiam hoc ait: ecce ego cum sim homo dico huic: uade, et 
uadit, et cetera. uolens ostendere dominum quoque non per aduentum 
tantum corporis, sed per angelorum ministeria posse implere quod uellet.
</p><p>audiens autem iesus miratus est. miratus est quod uidit 
centurionem suam intellegere maiestatem. pellendae enim erant uel 
infirmitates corporum uel fortitudines contrariae, quibus homo ad 
debilitatem saepe conceditur, et uerbo domini et ministeriis angelorum. 
amen dico uobis: non inueni tantam fidem in israhel. de praesentibus 
loquitur, non de omnibus retro patriarchis et prophetis, nisi forte in 
centurione fides gentium praeponitur israheli. multi ab oriente et 
occidente uenient et recumbent cum abraham et isaac et iacob in regno 
caelorum. quia deus abraham caeli conditor pater christi est, idcirco in
 regno caelorum est et abraham, cum quo accubiturae sunt nationes quae 
crediderint in christum filium creatoris. et ille pariter sensus 
impletur de quo supra diximus in centurionis fide gentium fieri 
praerogatiuam, dum ad illius credulitatem de oriente et occidente 
credituri populi commemorantur. filii autem regni. filios regni iudaeos 
significat in quos ante regnauit deus. eicientur in tenebras exteriores.
 tenebrae semper interiores sunt non exteriores. sed quoniam qui a 
domino foras expellitur lumen relinquit, idcirco exteriores tenebrae 
nominatae sunt. ibi erit fletus et stridor dentium. si fletus oculorum 
est et stridor dentium ossa demonstrat, uera est ergo corporum et 
eorundem membrorum quae ceciderant resurrectio. cum uenisset iesus in 
domum petri uidit socrum eius iacentem et febrientem, et tetigit manum 
eius et dimisit eam febris, et surrexit et ministrabat eis. tangitur 
manus mulieris, et sanatis operibus eius peccatorum infirmitas fugit. 
natura hominum istiusmodi est ut post febrem magis lassescant corpora et
 incipiente sanitate aegrotationis mala sentiant. uerum sanitas quae 
confertur a domino totum simul reddit nec sufficit esse sanatam sed ut 
epitasis~g fortitudinis indicetur additum est: et surrexit, ministrabat 
eis. illa manus ministrabat quae et tacta fuerat et sanata uespere autem
 facto obtulerunt ei multos daemonia habentes, et eiciebat spiritus 
uerbo et omnes male habentes curabat. omnes non mane, non meridie, sed 
ad uesperam curantur, quando sol occubiturus est, quando granum tritici 
in terra moritur ut multos fructus adferat.
</p><p>et accedens unus scriba ait illi: magister sequar te quocumque 
ieris.
et dicit ei iesus: uulpes foueas habent et uolucres caeli nidos, filius 
autem hominis non habet ubi caput reclinet. scriba iste legis qui tantum
 litteram nouerat occidentem si dixisset: domine sequar te quocumque 
ieris, non fuisset repulsus a domino, sed quia magistrum unum de 
pluribus aestimabat et litterator erat (quod significantius graece 
dicitur grammateus~g et non spiritalis auditor) ideo non habet locum in 
quo possit reclinare iesus caput suum. ostenditur autem nobis et ob hoc 
scribam repudiatum, quod signorum uidens magnitudinem sequi uoluerit 
saluatorem, ut lucra ex operum miraculis quaereret, hoc idem desiderans 
quod et simon magus a petro emere uoluerat. talis ergo fides iuste 
sententia domini condemnatur et dicitur ei: quid me propter diuitias et 
saeculi lucra cupis sequi cum tantae sim paupertatis ut ne hospitiolum 
quidem habeam et non meo utar tecto. alius autem de discipulis eius ait 
illi: domine permitte me primum ire et sepelire patrem meum. quid simile
 inter scribam et discipulum? ille magistrum uocat, hic dominum 
confitetur, ille propter pietatis occasionem ad sepeliendum patrem ire 
desiderat, iste secuturum se quolibet esse promittit, non magistrum 
quaerens sed ex magistro lucrum. ait illi iesus: sequere me et dimitte 
mortuos sepelire mortuos suos. mortuus est quicumque non credit. si 
autem mortuum sepelit mortuus, non debemus curam habere mortuorum sed 
uiuentium, ne dum solliciti sumus de mortuis, nos quoque mortui 
appellemur.
</p><p>et ascendente eo in nauicula secuti sunt eum discipuli eius, et 
reliqua. quintum signum fecit quando ascendens nauem de capharnaum 
uentis imperauit et mari, sextum quando in regione gerasenorum dedit 
potestatem daemonibus in porcos, septimum quando ingrediens ciuitatem 
suam paralyticum secundum curauit in lectulo; primus enim paralyticus 
est puer centurionis. ipse uero dormiebat. et accesserunt et 
suscitauerunt eum dicentes: domine salua nos. huius signi typum in iona 
legimus quando ceteris periclitantibus ipse securus est et dormit et 
suscitatur et imperio ac sacramento passionis suae liberat suscitantes. 
tunc surgens increpauit uentis et mari. et ex hoc loco intellegimus quod
 omnes creaturae sentiant creatorem. quibus enim increpatur et imperatur
 sentiunt imperantem, non errore hereticorum qui omnia putant animantia 
sed maiestate conditoris quae apud nos insensibilia illi sensibilia 
sunt.
</p><p>porro homines mirati sunt dicentes: qualis est hic quia uenti et 
mare oboediunt ei. non discipuli sed nautae et ceteri qui in naui erant 
mirabantur. sin autem quis contentiose uoluerit eos qui mirabantur 
fuisse discipulos, respondebimus recte homines appellatos, quia necdum 
potentiam nouerant saluatoris.
</p><p>quid nobis et tibi fili dei? uenisti huc ante tempus torquere 
nos? non uoluntatis ista confessio est quam praemium sequitur confitendi
 sed necessitatis extortio quae cogit inuitos, uelut si serui fugitiui 
post multum temporis dominum suum uideant, nihil aliud nisi de 
uerberibus deprecantur, sic et daemones cernentes dominum in terris 
repente uersari ad iudicandos se uenisse credebant. praesentia 
saluatoris tormenta sunt daemonum. ridicule que putant quidam daemones 
scire filium dei et diabolum ignorare eo quod minoris malitiae sint isti
 quam ille cuius satellites sunt. cum omnis scientia discipulorum ad 
magistrum referenda sit et tam daemones quam diabolus suspicari magis 
filium dei quam nosse intellegendi sint. nemo enim patrem nouit nisi 
filius et cui uoluerit filius reuelare.
</p><p>si eicis nos, mitte nos in gregem porcorum. et ait illis: ite. 
non quod concederet saluator daemonibus quod petebant dixit: ite, sed ut
 per interfectionem porcorum hominibus salutis occasio praeberetur. 
pastores enim ista cernentes statim nuntiant ciuitati.
erubescat manicheus. si de eadem substantia et ex eodem auctore hominum 
bestiarum que sunt animae, quomodo ob unius hominis salutem duo milia 
porcorum suffocantur?
</p><p>et ecce omnis ciuitas exiit obuiam iesu, et uiso eo rogabant ut 
transiret a finibus eorum. qui rogant ut transeat fines eorum non de 
superbia hoc faciunt (ut nonnulli arbitrantur) sed de humilitate qua se 
praesentia domini indignos iudicabant, sicut et petrus in captura 
piscium cadens ad genua saluatoris ait: exi a me, domine, quia uir 
peccator sum.
</p><p>9. et uenit in ciuitatem suam. et ecce offerebant ei paralyticum 
iacentem in lecto. uidens autem iesus fidem illorum dixit paralytico: 
confide, fili, remittuntur tibi peccata tua, et reliqua. ciuitatem eius 
non aliam intellegamus quam nazareth; unde et nazareus appellatus est. 
obtulerunt autem ei ut supra diximus secundum paralyticum iacentem in 
lectulo quia ipse ingredi non ualebat. uidens autem iesus non eius fidem
 qui offerebatur sed eorum qui offerebant, dixit paralytico: confide, 
fili, dimittuntur tibi peccata tua. o mira humilitas! despectum et 
debilem totis que membrorum compagibus dissolutum filium uocat, quem 
sacerdotes non dignabantur adtingere. aut certe ideo filium, quia 
dimittuntur ei peccata sua. iuxta tropologiam interdum anima iacens in 
corpore suo totis membrorum uirtutibus dissolutis a perfecto doctore 
offertur curanda domino; quae si misericordia eius sanata fuerit tantum 
roboris accipit ut portet statim lectulum suum.
</p><p>et ecce quidam de scribis dixerunt intra se: hic blasphemat. 
legimus in propheta dicente deo: ego sum qui deleo iniquitates tuas. 
consequenter ergo scribae, quia hominem putabant et uerba dei 
intellegebant, arguunt eum blasphemiae. sed dominus uidens cogitationes 
eorum ostendit se deum qui potest cordis occulta cognoscere, et 
quodammodo tacens loquitur: eadem maiestate et potentia qua cogitationes
 uestras intueor, possum et hominibus delicta dimittere; ex uobis 
intellegite quid paralyticus consequatur. quid est facilius dicere: 
dimittuntur tibi peccata tua; aut dicere: surge et ambula. inter dicere 
et facere multa distantia est. utrum sint paralytico peccata dimissa 
solus nouerat qui dimittebat. surge autem et ambula tam ille qui 
surgebat quam hii qui surgentem uidebant adprobare poterant. fit igitur 
carnale signum ut probetur spiritale, quamquam eiusdem uirtutis sit et 
corporis et animae uitia dimittere. et datur nobis intellegentia propter
 peccata plerasque euenire corporum debilitates et idcirco forsitan 
prius dimittuntur peccata ut causis debilitatis ablatis sanitas 
restituatur. tolle lectum tuum et uade in domum tuam. et anima 
paralytica, si surrexerit, si robur pristinum recuperarit, portat lectum
 suum in quo iacebat antea dissoluta et portat illum in domum uirtutum 
suarum.
</p><p>et cum transiret inde iesus uidit hominem sedentem in teloneo 
matheum nomine et ait illi: sequere me. et surgens secutus est eum. 
ceteri euangelistae propter uerecundiam et honorem mathei noluerunt eum 
nomine appellare uulgato sed dixerunt leui; duplici quippe uocabulo 
fuit. ipse autem matheus secundum illud quod a salomone praecipitur: 
iustus accusator sui est in principio sermonis; et in alio loco: dic tu 
peccata tua ut iustificeris, matheum se et publicanum nominat ut 
ostendat legentibus nullum debere salutem desperare si ad meliora 
conuersus sit, cum ipse de publicano in apostolum sit repente mutatus. 
arguit in hoc loco porphyrius et iulianus augustus uel inperitiam 
historici mentientis uel stultitiam eorum qui statim secuti sunt 
saluatorem quasi inrationabiliter quemlibet uocantem hominem sint 
secuti, cum tantae uirtutes tanta que signa praecesserint quae apostolos
 ante quam crederent uidisse non dubium est.
certe fulgor ipse et maiestas diuinitatis occultae quae etiam in humana 
facie relucebat ex primo ad se uidentes trahere poterat aspectu. si enim
 in magnete lapide et sucinis haec esse uis dicitur ut anulos et 
stipulam et festucas sibi copulent, quanto magis dominus omnium 
creaturarum ad se trahere poterat quos uolebat.
</p><p>et factum est discumbente eo in domo ecce multi publicani et 
peccatores uenientes discumbebant cum iesu, et reliqua. uiderant 
publicanum a peccatis ad meliora conuersum locum inuenisse paenitentiae 
et ob id etiam ipsi non desperant salutem neque uero in pristinis uitiis
 permanentes ueniunt ad iesum, ut pharisaei et scribae murmurant, sed 
paenitentiam agentes ut sequens domini sermo significat dicens: 
misericordiam uolo et non sacrificium. non ueni iustos uocare sed 
peccatores. ibat autem dominus ad conuiuia peccatorum ut occasionem 
haberet docendi et spiritales inuitatoribus suis praeberet cibos. 
denique cum frequenter pergere ad conuiuia describatur, nihil refertur 
aliud nisi quid ibi fecerit, quid docuerit, ut et humilitas domini eundo
 ad peccatores et potentia doctrinae eius in conuersione paenitentium 
demonstretur. quod autem sequitur: misericordiam uolo et non 
sacrificium; et: non ueni uocare iustos sed peccatores, de propheta 
proferens testimonium suggillat scribas et pharisaeos, qui iustos se 
aestimantes peccatorum et publicanorum consortia declinabant.
</p><p>tunc accesserunt ad eum discipuli iohannis dicentes: quare nos et
 pharisaei ieiunamus frequenter, discipuli autem tui non ieiunant? 
superba interrogatio et plena de supercilio pharisaeorum. certe (ut 
aliud non dicamus) reprehendenda ieiunii iactantia. nec poterant 
discipuli iohannis non esse sub uitio qui calumniabantur eum quem 
sciebant magistri uocibus praedicatum et iungebantur pharisaeis quos a 
iohanne nouerant condemnatos: generatio uiperarum quis ostendit uobis 
fugere ab ira uentura? ait illis iesus: numquid possunt filii sponsi 
lugere quamdiu cum illis est sponsus? uenient autem dies cum auferetur 
ab eis sponsus, et tunc ieiunabunt. sponsus christus, sponsa ecclesia 
est. de hoc sancto spiritali que conubio apostoli sunt creati qui lugere
 non possunt quamdiu sponsam in thalamo uident et sciunt sponsum esse 
cum sponsa. quando uero transierint nuptiae et passionis ac 
resurrectionis tempus aduenerit tunc sponsi filii ieiunabunt. nonnulli 
putant idcirco post dies quadraginta passionis ieiunia debere committi 
licet statim dies pentecostes et spiritus sanctus adueniens indicet 
nobis festiuitatem, et ex huius occasione testimonii montanus, prisca et
 maximilla etiam post pentecosten faciunt quadragesimam, quod ablato 
sponso filii sponsi debeant ieiunare. ecclesiae autem consuetudo ad 
passionem domini et resurrectionem per humilitatem carnis uenit ut 
spiritali saginae ieiunio corporis praeparemur. iuxta leges autem 
tropologiae sciendum quod quamdiu sponsus nobis cum est et in laetitia 
sumus nec ieiunare possumus nec lugere; cum autem ille propter peccata a
 nobis recesserit et auolarit, tunc indicendum ieiunium est, tunc luctus
 recipiendus.
</p><p>nemo mittit commissuram panni rudis in uestimento ueteri; tollit 
enim plenitudinem eius de uestimento, et peior scissura fit. neque 
mittunt uinum nouum in utres ueteres, alioquin rumpentur utres, et uinum
 effundetur, et utres peribunt; sed uinum nouum in utres nouos mittunt, 
et ambo conseruantur. quod dicit hoc est: donec renatus quis fuerit et 
ueteri homine deposito per passionem meam nouum induerit hominem, non 
potest seueriora ieiunia et continentiae sustinere praecepta ne per 
austeritatem nimiam etiam credulitatem quam nunc habere uidetur amittat.
 duo autem exempla posuit uestimenti et utrium ueterum et nouorum. 
ueteres debemus intellegere scribas et pharisaeos. plagula uestimenti 
noui et uinum nouum praecepta euangelica sentienda quae non possunt 
sustinere iudaei ne maior scissura fiat. tale quid et galatae facere 
cupiebant ut cum euangelio legis praecepta miscerent et in utribus 
ueteribus mitterent uinum nouum. sed apostolus ad eos loquitur: o 
insipientes galatae, quis uos fascinauit ueritati non oboedire? sermo 
igitur euangelicus apostolis potius quam scribis et pharisaeis est 
infundendus, qui maiorum traditionibus deprauati sinceritatem 
praeceptorum christi non poterant custodire. alia est enim puritas 
uirginalis animae et nulla prioris uitii contagione pollutae et aliae 
sordes eius quae multorum libidini subiacuerit.
</p><p>ecce princeps unus accessit et adorabat eum dicens: filia mea 
modo defuncta est, sed ueni inpone manum super eam, et uiuet. et surgens
 iesus sequebatur eum et discipuli eius. octauum signum est in quo 
princeps suscitari postulat filiam suam, nolens de mysterio uerae 
circumcisionis excludi; sed subintrat mulier sanguine fluens et octauo 
sanatur loco, ut principis filia de hoc exclusa numero ueniat ad nonum, 
iuxta illud quod in psalmis dicitur: aethiopia praeueniet manus eius 
deo; et: cum intrauerit plenitudo gentium tunc omnis israhel saluus 
fiet.
</p><p>ecce mulier quae sanguinis fluxum patiebatur duodecim annis 
accessit retro et tetigit fimbriam uestimenti eius. in euangelio 
secundum lucam scribitur quod principis filia duodecim annos haberet 
aetatis. nota ergo quod eo tempore haec mulier, id est gentium populus, 
coeperit aegrotare quo gens crediderit iudaeorum. nisi enim ex 
comparatione uirtutum uitium non ostenditur. haec autem mulier sanguine 
fluens non in domo, non in urbe accedit ad dominum, quia iuxta legem 
urbibus excludebatur, sed in itinere ambulante domino ut dum pergit ad 
aliam alia curaretur. unde dicunt et apostoli: uobis quidem oportebat 
praedicari uerbum, sed quoniam uos indignos iudicastis salute, 
transgredimur ad gentes. dicebat enim intra se: si tetigero tantum 
fimbriam uestimenti eius, salua ero. iuxta legem qui mulierem 
menstruatam aut fluentem sanguine tetigerit, inmundus est. ista ideo 
tangit dominum ut sanguinis uitio etiam ipsa curetur. confide, filia, 
fides tua te saluam fecit. ideo filia quia fides tua te saluam fecit. 
nec dixit: fides tua te saluam factura est, sed saluam fecit; in eo enim
 quod credidisti iam salua facta es.
</p><p>et cum uenisset iesus in domum principis et uidisset tibicines et
 turbam tumultuantem. usque hodie puella iacet in domo principis mortua 
et qui uidentur magistri tibicines sunt carmen lugubre cantantes. turba 
quoque iudaeorum non est turba credentium, sed turba tumultuantium. non 
est mortua puella sed dormit, quia deo uiuunt omnia. et cum eiecta esset
 turba intrauit et tenuit manum eius. non enim erant digni ut uiderent 
mysterium resurgentis qui resuscitantem indignis contumeliis deridebant.
 et tenuit manum eius, et surrexit puella. nisi prius mundatae fuerint 
manus iudaeorum quae sanguine plenae sunt, synagoga eorum mortua non 
consurgit.
</p><p>et transeunte inde iesu secuti sunt eum duo caeci clamantes et 
dicentes: miserere nostri fili dauid. cum autem uenisset domum 
accesserunt ad eum caeci. transeunte per domum principis domino iesu et 
pergente ad domum suam sicut supra legimus: ascendens nauiculam 
transfretauit et uenit in ciuitatem suam, clamabant duo caeci dicentes: 
miserere nostri fili dauid, et tamen non curantur in itinere, non 
transitorie ut putabant, sed postquam uenit in domum suam, accedunt ad 
eum et introeunt et primum eorum discutitur fides ut sic uerae fidei 
lumen accipiant. priori signo quod exposuimus de principis filia et de 
emorrousa muliere consequenter hoc iungitur ut quod ibi mors et 
debilitas, hic caecitas demonstraret. uterque enim populus caecus erat 
domino per hoc saeculum transeunte et cupiente reuerti ad domum suam. 
qui nisi confessi fuerint et dixerint: miserere nostri fili dauid, et 
interrogante iesu: creditis quia possum hoc facere, responderint ei: 
utique domine, lumen pristinum non recipient. in alio euangelista unus 
caecus scribitur scissis uestibus et in hiericho sedens qui ab apostolis
 prohibetur clamare sed per inpudentiam recipit sanitatem. qui locus 
proprie ad gentium populum pertinet et in suo exponendus est uolumine. 
fili dauid miserere nostri. audiat marcion et manicheus et ceteri 
heretici qui uetus laniant testamentum et discant saluatorem appellari 
filium dauid. si enim non est natus in carne, quomodo uocatur filius 
dauid?
</p><p>et comminatus est illis iesus dicens: uidete ne quis sciat. illi 
autem exeuntes diffamauerunt eum in tota terra illa. et dominus propter 
humilitatem fugiens iactantiae gloriam hoc praeceperat, et illi propter 
memoriam gratiae non possunt tacere beneficium. nota ergo aliquid inter 
se iustum esse contrarium. caeci isti in decimo curantur loco.
</p><p>egressis autem illis ecce obtulerunt ei hominem mutum daemonium 
habentem, et eiecto daemone locutus est mutus. undecimus mutus linguam 
recipit ad loquendum. quod autem graece dicitur k�phos~g magis tritum 
est sermone communi ut surdus magis quam mutus intellegatur. sed moris 
est scripturarum k�phon~g indifferenter uel mutum uel surdum dicere. 
spiritaliter autem sicut caeci lumen recipiunt, sic et muti ad loquendum
 lingua laxatur ut confiteatur eum quem antea denegabat.
</p><p>et miratae sunt turbae dicentes: numquam sic apparuit in israhel.
 pharisaei autem dicebant: in principe daemoniorum eicit daemonia. turba
 dei opera confitetur et dicit: numquam apparuit sic in israhel. in 
turba confessio nationum est. pharisaei autem quia uirtutem negare non 
poterant, opera calumniantur et dicunt: in principe daemoniorum eicit 
daemones, per suam calumniam usque hodie iudaeorum infidelitatem 
demonstrantes.
</p><p>et circuibat iesus ciuitates omnes et castella docens in 
synagogis eorum et praedicans euangelium regni et curans omnem languorem
 et omnem infirmitatem. cernis quod aequaliter et uillis et urbibus et 
castellis, id est et magnis et paruis, euangelium praedicauerit, ut non 
consideraret nobilium potentiam sed salutem credentium. circuibat 
ciuitates: hoc habens operis quod mandauerat pater et hanc esuriem ut 
doctrina sua saluos faceret infideles. docebat autem in synagogis et 
uillis euangelium regni et post praedicationem atque doctrinam curabat 
omnem languorem et omnem infirmitatem, ut quibus sermo non suaserat 
opera persuaderent. de domino proprie dicitur: curans omnem languorem et
 omnem infirmitatem; nihil quippe ei inpossibile est. uidens autem 
turbas misertus est eis qui erant uexati et iacentes sicut oues non 
habentes pastorem. uexatio gregis et ouium atque turbarum pastorum culpa
 uitium magistrorum est. unde sequitur: messis quidem multa, operarii 
autem pauci. messis multa populorum significat multitudinem, operarii 
pauci penuriam magistrorum. et imperat ut rogent dominum messis ut 
eiciat operarios in messem suam. isti sunt operarii de quibus psalmista 
loquitur: qui seminant in lacrimis in gaudio metent, euntes ibant et 
flebant portantes semina sua, uenientes autem uenient in exultatione 
portantes manipulos suos.
et ut apertius loquar: messis multa omnis turba credentium est, operarii
 pauci apostoli et imitatores eorum qui mittuntur ad messem.
</p><p>10. et conuocatis duodecim discipulis suis dedit illis potestatem
 spirituum inmundorum, ut eicerent eos et curarent omnem languorem et 
omnem infirmitatem. benignus et clemens dominus ac magister non inuidet 
seruis atque discipulis uirtutes suas et sicut ipse curauerat omnem 
languorem et omnem infirmitatem, apostolis quoque suis tribuit 
potestatem ut curent omnem languorem et omnem infirmitatem. sed multa 
distantia est inter habere et tribuere, donare et accipere. iste 
quodcumque agit potestate domini agit, illi si quid faciunt 
inbecillitatem suam et uirtutem domini confitentur dicentes: in nomine 
iesu surge et ambula. notandum autem quod in duodecimo loco potestas 
signorum apostolis concedatur. duodecim autem apostolorum nomina sunt 
haec. catalogus apostolorum ponitur ut extra hos qui pseudoapostoli 
futuri sunt excludantur. primus simon qui dicitur petrus et andreas 
frater eius. ordinem apostolorum et meritum uniuscuiusque illius fuit 
distribuere qui cordis arcana rimatur. primus scribitur simon cognomento
 petrus ad distinctionem alterius simonis qui appellatur cananaeus de 
uico galileae cana ubi aquas dominus uertit in uinum. iacobum quoque 
appellat zebedaei quia et alius sequitur iacobus alphei. et apostolorum 
paria iuga que consociat. iungit petrum et andream fratres non tam carne
 quam spiritu; iacobum et iohannem qui patrem corporis relinquentes 
uerum patrem secuti sunt; philippum et bartholomeum, thoman quoque et 
matheum publicanum. ceteri euangelistae in coniunctionem nominum primum 
ponunt matheum et postea thoman nec publicani nomen adscribunt ne 
antiquae conuersationis recordantes suggillare euangelistam uiderentur. 
iste uero ut supra diximus et post thoman se ponit et publicanum 
appellat ut ubi abundauit peccatum superabundet gratia.
</p><p>simon cananaeus. ipse est qui in alio euangelista scribitur 
zelotes; cana quippe zelus interpretatur. taddeum apostolum 
ecclesiastica tradit historia missum edessam ad abgarum regem osroenae; 
qui ab euangelista luca iudas iacobi dicitur et alibi appellatur lebbeus
 quod interpretatur corculus credendum que est eum fuisse trinomium, 
sicut simon petrus et filii zebedaei boanerges ex firmitate et 
magnitudine fidei nominati sunt. iudas autem scariothes uel a uico in 
quo ortus est uel tribu issachar uocabulum sumpsit ut quodam uaticinio 
in condemnationem sui natus sit. issachar enim interpretatur merces ut 
significetur pretium proditoris.
</p><p>in uiam gentium ne ambulaueritis et in ciuitates samaritanorum ne
 intraueritis, sed potius ite ad oues quae perierunt domus israhel. non 
est contrarius locus iste ei praecepto quod postea dicitur: euntes 
docete omnes gentes baptizantes eos in nomine patris et filii et 
spiritus sancti, quia hoc ante resurrectionem, illud post resurrectionem
 praeceptum est. et oportebat primum aduentum christi nuntiare iudaeis 
ne iustam haberent excusationem, dicentes ideo se dominum reiecisse quia
 ad gentes et samaritas apostolos miserit. iuxta tropologiam uero 
praecipitur nobis qui christi censemur nomine, ne in uia gentium et 
hereticorum ambulemus errore, ut quorum religio separata est, separetur 
et uita.
</p><p>euntes autem praedicate dicentes quia adpropinquauit regnum 
caelorum; infirmos curate, mortuos suscitate, leprosos mundate, daemones
 eicite; gratis accepistis, gratis date. ne hominibus rusticanis et 
absque eloquii uenustate, indoctis et inlitteratis nemo crederet 
pollicentibus regna caelorum, dat potestatem: infirmos curate, leprosos 
mundate, daemonia eicite, ut magnitudinem promissorum probet magnitudo 
signorum. et quia semper dona spiritalia, si merces media sit, uiliora 
fiunt, adiungitur auaritiae condemnatio: gratis accepistis, gratis date;
 ego magister et dominus absque pretio hoc uobis tribui, et uos sine 
pretio date ne euangelii gratia corrumpatur.
</p><p>nolite possidere aurum neque argentum neque pecuniam in zonis 
uestris, non peram in uia, non duas tunicas, non calciamenta, neque 
uirgam in manu; dignus est enim operarius cibo suo. consequenter haec 
praecepit euangelizatoribus ueritatis quibus ante dixerat: gratis 
accepistis, gratis date.
si enim sic praedicant ut pretium non accipiant, superflua est auri et 
argenti nummorum que possessio. nam si habuissent aurum et argentum, 
uidebantur non causa salutis hominum sed causa lucri praedicare. neque 
aes in sacculis. qui diuitias detruncarat, propemodum et necessaria 
uitae amputat, ut apostoli, doctores uerae religionis, qui instituebant 
omnia prouidentia gubernari, se ipsos ostenderent nihil cogitare de 
crastino. non peram in uia. ex hoc praecepto arguit philosophos qui 
uulgo appellantur bactroperitae quod contemptores saeculi et omnia pro 
nihilo ducentes cellarium se cum uehebant. neque duas tunicas. in duabus
 tunicis uidetur mihi duplex ostendere uestimentum, non quo in locis 
scythiae et glaciali niue rigentibus una quis tunica debeat esse 
contentus, sed quo in tunica uestimentum intellegamus ne alio uestiti, 
aliud nobis futurorum timore seruemus. neque calciamenti. et plato 
praecipit duas corporis summitates non esse uelandas nec adsuefieri 
debere mollitiae capitis et pedum; cum enim haec habuerint firmitatem, 
cetera robustiora sunt. neque uirgam. qui domini habemus auxilium, 
baculi praesidium cur quaeramus? et quia quodammodo nudos et expeditos 
ad praedicandum apostolos miserat et dura uidebatur esse condicio 
magistrorum, seueritatem praecepti sequenti sententia temperauit dicens:
 dignus est operarius cibo suo. tantum, inquid, accipite quantum in 
uictu et uestimento uobis necessarium est. unde et apostolus replicat: 
habentes uictum et uestitum his contenti sumus, et in alio loco: 
communicet autem is qui catechizatur ei qui se catechizat in omni bono, 
ut quorum discipuli metunt spiritalia, consortes eos faciant carnalium 
suorum non in auaritiam sed in necessitatem. haec historice diximus. 
ceterum secundum anagogen non licet magistris aurum et argentum et 
pecuniam quae in zonis est possidere. aurum saepe legimus pro sensu, 
argentum pro sermone, aes pro uoce. haec nobis non licet ab aliis 
accipere sed data a domino possidere, neque hereticorum et philosophorum
 peruersae que doctrinae suscipere disciplinas; non saeculi pondere 
premi neque duplici esse animo neque pedes nostros mortiferis uinculis 
alligari, sed sanctam terram ingredientes esse nudos neque habere uirgam
 quae uertatur in colubrum neque in aliquo praesidio carnis inniti, quia
 istiusmodi uirga et baculus arundineus est, quem si paululum presseris,
 frangitur et manum transforat incumbentis.
</p><p>in quamcumque ciuitatem aut castellum intraueritis, interrogate 
quis in ea dignus sit et ibi manete donec exeatis. super ordinationem 
episcopi et diaconi paulus loquitur: oportet autem et testimonium eos 
habere bonum ab his qui foris sunt. apostoli nouam introeuntes urbem 
scire non poterant quis qualis esset. ergo hospes fama eligendus est 
populi et iudicio uicinorum ne praedicationis dignitas suscipientis 
infamia deturpetur. cum uniuersis debeant praedicare hospes unus 
eligitur, non tribuens beneficium ei qui apud se mansurus est sed 
accipiens. hoc enim dicitur: quis in ea dignus est, ut magis se nouerit 
accipere gratiam quam dare. intrantes autem in domum salutate eam, et si
 quidem fuerit domus digna, ueniet pax uestra super eam; sin autem non 
fuerit digna, pax uestra ad uos reuertetur. occulte salutationem hebraei
 ac syri sermonis expressit. quod enim graece dicitur chaire~g et latine
 haue, hoc hebraico syro que sermone appellatur salom lach siue salama 
lach, id est pax te cum. quod autem praecepit tale est: introeuntes 
domum pacem inprecamini hospiti et quantum in uobis est discordiae bella
 sedate; sin autem orta fuerit contradictio, uos mercedem habebitis de 
oblata pace, illi bellum quod habere uoluerint possidebunt. et quicumque
 non receperint uos neque audierint sermones uestros exeuntes foras de 
domo uel de ciuitate excutite puluerem de pedibus uestris.
puluis excutitur de pedibus in testimonium laboris sui quod ingressi 
sint ciuitatem et praedicatio apostolica ad illos usque peruenerit, siue
 excutitur puluis ut nihil ab eis accipiant, ne ad uictum quidem 
necessarium, qui euangelium spreuerint.
</p><p>amen dico uobis: tolerabilius erit terrae sodomorum et 
gomorraeorum in die iudicii quam illi ciuitati. si tolerabilius erit 
terrae sodomorum et gomorraeorum quam illi ciuitati quae non receperit 
euangelium; et idcirco tolerabilius, quia sodomis et gomorris non fuit 
praedicatum, huic autem praedicatum sit et tamen non receperit 
euangelium; ergo et inter peccatores diuersa supplicia sunt. ecce ego 
mitto uos sicut oues in medio luporum. lupos scribas et pharisaeos uocat
 qui sunt clerici iudaeorum. estote ergo prudentes sicut serpentes et 
simplices sicut columbae. ut per prudentiam deuitent insidias, per 
simplicitatem non faciant malum. serpentis astutia ponitur in exemplum 
quia toto corpore occultat caput et illud in quo uita est protegit. ita 
et nos toto periculo corporis caput nostrum qui christus est 
custodiamus. simplicitas columbarum ex spiritus sancti specie 
demonstratur. unde dicit et apostolus: malitia paruuli estote.
</p><p>cum autem tradent uos, nolite cogitare quomodo aut quid 
loquamini. supra dixerat: tradent enim uos in conciliis et in synagogis 
suis flagellabunt uos et ad praesides et ad reges ducemini propter me. 
cum ergo propter christum ducamur ad iudices, uoluntatem tantum nostram 
pro christo debemus offerre. ceterum ipse christus qui in nobis habitat 
loquetur pro se et spiritus sancti in respondendo gratia ministrabitur. 
tradet autem frater fratrem in mortem et pater filium, et insurgent 
filii in parentes. hoc in persecutionibus fieri crebro uidemus nec ullus
 est inter eos fidus affectus quorum diuersa fides est. qui 
perseuerauerit in finem hic saluus erit. non enim coepisse sed 
perfecisse uirtutis est.
</p><p>cum autem persequentur uos in ciuitate ista, fugite in aliam. 
amen dico uobis: non consummabitis ciuitates israhel donec ueniat filius
 hominis. hoc ad illud tempus referendum est cum ad praedicationem 
apostoli mittebantur, quibus et proprie dictum est: in uiam gentium ne 
abieritis et in ciuitates samaritanorum ne intraueritis, quod 
persecutionem timere non debeant et debeant declinare. quod quidem 
uidemus in principio fecisse credentes quando orta hierosolymis 
persecutione dispersi sunt in uniuersa iudea, ut tribulationis occasio 
fieret euangelii seminarium. spiritaliter autem possumus dicere: cum 
persecuti nos fuerint in una ciuitate, hoc est in uno scripturarum libro
 uel testimonio, nos fugiamus ad alias ciuitates, id est ad alia 
uolumina. quamuis contentiosus fuerit persecutor, ante praesidium 
saluatoris adueniet quam aduersariis uictoria concedatur. si 
patremfamilias beelzebub uocauerunt quanto magis domesticos eius. 
beelzebub idolum est accaron quod uocatur in regum uolumine idolum 
muscae. beel ipse est bel siue baal, zebub autem musca dicitur. 
principem ergo daemoniorum exspurcissimi idoli appellabant uocabulo qui 
musca dicitur propter inmunditiam quae exterminat suauitatem olei.
</p><p>nihil enim opertum est quod non reuelabitur et occultum quod non 
scietur.
et quomodo? in praesenti saeculo multorum uitia nesciuntur, sed de 
futuro tempore scribitur quando iudicabit deus occulta hominum et 
inluminabit latebras tenebrarum et manifesta faciet consilia cordium, et
 est sensus: nolite timere persecutorum saeuitiam et blasphemantium 
rabiem quia ueniet dies iudicii in quo et uestra uirtus et eorum 
nequitia demonstrabitur. quod dico uobis in tenebris dicite in lumine et
 quod in aure auditis praedicate super tecta. quod audistis in mysterio 
apertius praedicate, quod didicistis abscondite publice loquimini, quod 
uos erudiui in paruulo iudeae loco, in uniuersis urbibus et in toto 
mundo audacter dicite.
</p><p>nolite timere eos qui occidunt corpus, animam autem non possunt 
occidere. si qui corpus occidunt animam non possunt occidere, ergo anima
 inuisibilis et incorporalis est, secundum crassiorem dico nostri 
corporis substantiam. uel eo certe tempore punietur et supplicia sentiet
 quando pristinum corpus receperit ut cum quo peccauit cum ipso et 
puniatur. eum timete qui potest animam et corpus perdere in gehennam. 
nomen gehennae in ueteribus libris non inuenitur sed primum a saluatore 
ponitur. quaeramus ergo quae sit sermonis huius occasio. idolum baal 
fuisse iuxta hierusalem ad radices montis moriae in quibus siloa fluit 
non semel legimus. haec uallis et parua campi planities inrigua erat et 
nemorosa plena que deliciis et lucus in ea idolo consecratus. in tantam 
autem populus israhel dementiam uenerat ut deserta templi uicinia ibi 
hostias immolaret et rigorem religionis deliciae uincerent filios que 
suos incenderent daemoni uel initiarent, et appellabatur locus ipse 
gehennon, id est uallis filiorum ennon. hoc regum uolumen et 
paralipomenon et hieremias scribunt plenissime. et comminatur deus se 
locum ipsum impleturum cadaueribus mortuorum ut nequaquam uocetur topeth
 et baal sed uocetur polyandrum, id est tumulus mortuorum. futura ergo 
supplicia et poenae perpetuae quibus peccatores cruciandi sunt huius 
loci uocabulo denotantur. duplicem autem esse gehennam, nimii ignis et 
frigoris, in iob plenissime legimus.
</p><p>nonne duo passeres asse ueneunt? et unus ex illis non cadet super
 terram sine patre uestro. uestri autem et capilli capitis numerati 
sunt. nolite ergo timere, multis passeribus pluris estis uos. haeret 
sibi sermo dominicus, et sequentia pendent ex superioribus. prudens 
lector caue semper superstitiosam intellegentiam ut non tuo sensui 
adtemperes scripturas sed scripturis iungas sensum tuum et intellegas 
quid sequatur. supra dixerat: nolite timere eos qui occidunt corpus, 
animam autem non possunt occidere, nunc loquitur consequenter: nonne duo
 passeres asse ueneunt, et unus ex illis non cadet super terram sine 
patre uestro; et est sensus: si parua animalia et uilia absque deo 
auctore non decedunt, et in omnibus est prouidentia, et quae in his 
peritura sunt, sine dei uoluntate non pereunt, uos qui aeterni estis non
 debetis timere quod absque dei uiuatis prouidentia. iste sensus et 
supra dictus est: respicite uolatilia caeli quoniam non serunt neque 
metunt neque congregant in horrea sua, et pater uester caelestis pascit 
illa; nonne uos pluris estis illis? ac deinceps: considerate lilia agri 
quomodo crescunt, et reliqua. si autem fenum agri quod hodie est et cras
 in clibanum mittitur deus sic uestit, quanto magis uos minimae fidei? 
quidam coacte duos passeres animam interpretantur et corpus; quinque 
quoque passeres secundum lucam qui duobus assibus ueneunt ad sensus 
referunt. sed quomodo illa intellegentia toto euangelici sermonis 
corpori coaptetur non paruae difficultatis est: uestri autem et capilli 
capitis omnes numerati sunt; nolite ergo timere multis passeribus 
meliores estis uos. manifestius superior nostrae expositionis sensus 
expressus est quod timere non debeant eos qui possunt corpus occidere et
 animam non possunt, quoniam si sine dei scientia parua quoque animalia 
non decedunt, quanto magis homo qui apostolica fultus sit dignitate. 
quod autem ait: uestri autem et capilli capitis omnes numerati sunt, 
inmensam dei erga homines ostendit prouidentiam et ineffabilem signat 
affectum quod nihil nostrorum deum lateat et etiam parua et otiosa dicta
 eius scientiam non fugiant. derident intellegentiam ecclesiasticam in 
hoc loco qui carnis resurrectionem negant quasi nos et capillos qui 
numerati sunt et a tonsore decisi omnes dicamus resurgere, cum saluator 
non dixerit: uestri autem et capilli omnes saluandi sunt, sed numerati 
sunt.
ubi numerus est, scientia numeri demonstratur, non eiusdem numeri 
conseruatio.
</p><p>nolite arbitrari quia uenerim mittere pacem in terram; non ueni 
pacem mittere sed gladium. supra dixerat: quod dico uobis in tenebris 
dicite in lumine, et quod in aure auditis praedicate super tecta. nunc 
infert quid post praedicationem sequatur. ad fidem christi totus orbis 
contra se diuisus est, unaquaeque domus et infideles habuit et credentes
 et propterea bellum missum est bonum ut rumperetur pax mala. tale quid 
in genesi aduersum rebelles homines qui moti fuerant de oriente et 
turrem extruere festinabant per quam caeli alta penetrarent, fecisse 
scribitur deus ut diuideret linguas eorum. unde et in psalmo dauid 
precatur: dissipa domine gentes quae bella uolunt. ueni enim separare 
hominem aduersus patrem suum et filiam aduersus matrem suam et nurum 
aduersus socrum suam, et inimici hominis domestici eius. hic locus prope
 hisdem uerbis in michea propheta scribitur. et notandum ubicumque de 
ueteri instrumento testimonium ponitur utrum sensus tantum an et sermo 
consentiat. qui amat patrem aut matrem plus quam me, non est me dignus, 
et reliqua. quia ante praemiserat: non ueni pacem mittere sed gladium, 
et diuidere homines aduersum patrem et matrem et socrum, ne quis 
pietatem religioni anteferret, subiecit dicens: qui amat patrem aut 
matrem plus quam me; et in cantico legimus canticorum: ordinate in me 
caritatem. hic ordo in omni affectu necessarius est. ama post deum 
patrem, ama matrem, ama filios; si autem necessitas uenerit ut amor 
parentum ac filiorum dei amori comparetur et non possit utrumque 
seruari, odium in suos pietas in deum est. non ergo prohibuit amare 
patrem aut matrem, sed signanter addidit: qui amat patrem aut matrem 
plus quam me.
</p><p>et qui non accipit crucem suam et sequitur me, non est me dignus.
 in alio euangelio scribitur: qui non accepit crucem suam cotidie. ne 
semel putemus ardorem fidei posse sufficere, semper crux portanda est ut
 semper nos christum amare doceamus. qui recipit uos me recipit, et qui 
me recipit recipit eum qui me misit. ordo pulcherrimus. ad 
praedicationem mittit, docet pericula non timenda, affectum subicit 
religioni; aurum supra tulerat, aes de zona excusserat. dura 
euangelistarum condicio. unde ergo sumptus, unde uictus necessaria? 
austeritatem mandatorum spe temperat promissorum: qui recipit, inquiens,
 uos me recipit et qui me recipit recipit eum qui me misit, ut in 
suscipiendis apostolis unusquisque credentium christum se suscepisse 
arbitraretur. qui recipit prophetam in nomine prophetae, mercedem 
prophetae accipiet, et reliqua. qui prophetam recipit ut prophetam et 
intellegit eum de futuris loquentem, his mercedem prophetae accipiet. 
igitur iudaei carnaliter intellegentes prophetas mercedem non accipient 
prophetarum. aliter: in omni professione zizanium mixtum est tritico. 
praemiserat: qui recipit uos me recipit, et qui me recipit recipit eum 
qui me misit. ad susceptionem magistrorum discipulos prouocauerat. 
poterat occulta esse credentium responsio, ergo et pseudoprophetas et 
iudam proditorem debemus recipere, et illis alimoniam ministrare; hoc 
dominus ante procurans dicit non personas suscipiendas esse sed nomina, 
et mercedem non perdere suscipientes licet indignus fuerit qui susceptus
 sit.
</p><p>et quicumque potum dederit uni ex minimis istis calicem aquae 
frigidae tantum in nomine discipuli, amen dico uobis, non perdet 
mercedem suam. legimus in propheta dauid: ad excusandas excusationes in 
peccatis, quod multi peccatorum suorum quasi iustas praetendant 
occasiones ut quod uoluntate delinquunt, uideantur necessitate peccare. 
dominus scrutator cordis et renum futuras cogitationes in singulis 
contuetur. dixerat: qui recipit uos me recipit. sed hoc praeceptum multi
 pseudoprophetae et falsi praedicatores poterant impedire. medicatus est
 huic quoque scandalo dicens: qui recipit iustum in nomine iusti, 
mercedem iusti accipiet. rursus poterat alius causari et dicere: 
paupertate prohibeor, tenuitas me retinet ut hospitalis esse non possim.
 et hanc excusationem leuissimo praecepto diluit ut calicem aquae 
frigidae toto animo porrigamus, frigidae, inquit, aquae non calidae ne 
et in calida paupertatis et penuriae lignorum occasio quaereretur. tale 
quid et apostolus ut ante iam diximus ad galatas praecipit: communicet 
is qui catechizatur ei qui se catechizat in omnibus bonis, et discipulos
 ad magistrorum refrigeria cohortatur quia poterat quilibet obtendere 
paupertatem et praeceptum eludere prius quam ille proponat, inminentem 
soluit quaestionem, dicens: nolite errare, deus non inridetur, quae enim
 seminauerit homo haec et metet; et est sensus: frustra causaris inopiam
 cum aliud habeat conscientia; me potes fallere cohortantem, sed scito 
quod quantumcumque seminaueris tantum et messurus sis.
</p><h3 align="center"><a name="TOC-LIBER-2"></a>LIBER 2</h3>
<p>11. iohannes autem cum audisset in uinculis opera christi mittens 
duos de discipulis suis ait illi: tu es qui uenturus es an alium 
expectamus? non quasi ignorans interrogat, ipse enim ceteris 
ignorantibus demonstrat dicens: ecce agnus dei, ecce qui tollit peccata 
mundi, et patris uocem intonantis audierat: hic est filius meus dilectus
 in quo mihi complacui, sed quo modo saluator interrogat ubi sit positus
 lazarus, ut qui locum sepulchri indicabant saltim sic pararentur ad 
fidem et uiderent mortuum resurgentem, sic et iohannes interficiendus ab
 herode discipulos suos mittit ad christum ut per hanc occasionem 
uidentes signa atque uirtutes, crederent in eum, et magistro 
interrogante, sibi discerent. quod autem superbirent discipuli iohannis 
aduersum dominum et haberent aliquid mordacitatis ex liuore et inuidia, 
superior quoque interrogatio demonstrauit euangelista referente: tunc 
accesserunt ad eum discipuli iohannis dicentes: quare nos et pharisaei 
ieiunamus frequenter, discipuli autem tui non ieiunant, et alibi: 
magister, cui tu praebuisti testimonium ad iordanem, ecce discipuli eius
 baptizant et plures ueniunt ad eum, quasi dixerint: nos deserimur, hic 
raritas est, ad illum turba concurrit. tu es qui uenturus es an alium 
expectamus? non ait: tu es qui uenisti, sed tu es qui uenturus es; et 
est sensus: manda mihi quia ad inferna descensurus sum utrum te et 
inferis debeam nuntiare qui nuntiaui superis, an non conueniat filio dei
 ut gustet mortem et alium ad haec sacramenta missurus es. respondens 
iesus ait illis: euntes renuntiate iohanni quae audistis et uidistis: 
caeci uident, claudi ambulant, leprosi mundantur, surdi audiunt, mortui 
resurgunt. iohannes interrogauerat per discipulos: tu es qui uenturus es
 an alium expectamus? christus signa demonstrat non ad ea respondens 
quae interrogatus fuerat sed ad scandalum nuntiorum: ite, inquit, et 
dicite iohanni signa quae cernitis, caecos uidentes, claudos ambulantes,
 et reliqua, et quod his non minus est: pauperes euangelizantur; uel 
pauperes spiritu uel certe opibus pauperes ut nulla inter nobiles et 
ignobiles, inter diuites et egenos in praedicatione distantia sit. haec 
magistri rigorem, haec praeceptoris comprobant ueritatem, quando omnis 
apud eum qui saluari potest aequalis est. quod autem ait: et beatus est 
qui non fuerit scandalizatus in me, internuntios percutit sicut in 
sequentibus demonstrabitur.
</p><p>illis autem abeuntibus coepit iesus dicere ad turbas de iohanne: 
quid existis in deserto? uidere harundinem uento agitatam? sed quid 
existis? uidere hominem mollibus uestitum? et reliqua. si superior 
sententia contra iohannem prolata fuerat ut plerique arbitrantur in eo 
quod ait: beatus est qui non fuerit scandalizatus in me, quomodo nunc 
iohannes tantis laudibus praedicatur? sed quia turba circumstans 
interrogationis mysterium nesciebat et putabat iohannem dubitare de 
christo quem ipse monstrauerat, ut intellegerent iohannem non sibi 
interrogasse sed discipulis suis. quid, inquit, existis in deserto? 
numquid ob hoc ut hominem uideretis calamo similem qui omni uento 
circumfertur et leuitate mentis de eo ambigeret quem antea praedicarat? 
an forsitan stimulis contra me inuidiae cogitur et praedicatio eius 
uanam sectatur gloriam ut ex ea quaerat lucra? cur diuitias cupiat? ut 
affluat dapibus? lucustis uescitur et melle siluestri. an ut mollibus 
uestiatur? pili camelorum tegumen eius sunt. istiusmodi cibus et uestis 
carceris hospitio recipiuntur et praedicatio ueritatis tale habet 
habitaculum. qui autem adulatores sunt et sectantur lucra et quaerunt 
diuitias et diliciis affluunt et mollibus uestiuntur, isti in domibus 
regnum sunt.
ex quo ostenditur rigidam uitam et austeram praedicationem uitare debere
 aulas regum et mollium hominum palatia declinare. sed quid existis? 
uidere prophetam? etiam dico uobis et plus quam prophetam. in eo 
iohannes prophetis ceteris maior est quod quem illi praedicauerant esse 
uenturum, hic uenisse digito demonstrauit dicens: ecce agnus dei ecce 
qui tollit peccata mundi. et quia ad priuilegium prophetale etiam 
baptistae accessit praemium ut suum dominum baptizaret, inde infert 
meritorum aux�sin~g faciens de malachia testimonium in quo etiam angelus
 praedicatur. angelum autem hic dici iohannem non putemus naturae 
societate sed officii dignitate, id est nuntium quod uenturum dominum 
nuntiaret.
</p><p>amen dico uobis: non surrexit inter natos mulierum maior iohanne 
baptista. inter mulierum, inquit, natos. his ergo praefertur hominibus 
qui de mulieribus nati sunt et de concubitu uiri, et non ei qui est 
natus ex uirgine et spiritu sancto. quamquam in eo quod dixit: non 
surrexit inter natos mulierum maior iohanne baptista, non ceteris 
prophetis et patriarchis cunctis que hominibus iohannem praetulit, sed 
iohanni ceteros exaequauit. non enim statim sequitur ut si alii eo 
maiores non sunt, ille maior aliorum sit, uerum ut aequalitatem habeat 
cum ceteris sanctis. qui autem minor est in regno caelorum maior est 
illo. multi de saluatore hoc intellegi uolunt quod qui minor est tempore
 maior sit dignitate. nos autem simpliciter intellegamus quod omnis 
sanctus qui iam cum deo est maior sit illo qui adhuc consistit in 
proelio. aliud est enim coronam uictoriae possidere, aliud adhuc in acie
 dimicare. quidam nouissimum angelum in caelis domino ministrantem 
meliorem uolunt accipere quolibet primo homine qui uersetur in terris. a
 diebus iohannis baptistae usque nunc regnum caelorum uim patitur. si 
primus iohannes ut supra diximus paenitentiam populis nuntiauit dicens: 
paenitentiam agite, adpropinquauit enim regnum caelorum, consequenter a 
diebus illius regnum caelorum uim patitur, et uiolenti diripiunt illud. 
grandis est enim uiolentia in terra nos esse generatos et caelorum sedem
 quaerere possidere per uirtutem quod non tenuimus per naturam.
</p><p>omnes enim prophetae et lex usque ad iohannem prophetauerunt. non
 quod post iohannem excludat prophetas (legimus enim in actibus 
apostolorum et agabum prophetasse et quattuor uirgines filias philippi) 
sed quo lex et prophetae quos scriptos legimus, quicquid prophetauerunt,
 de domino uaticinati sunt. quando ergo dicitur: omnes prophetae et lex 
usque ad iohannem prophetauerunt, christi tempus ostenditur ut quem illi
 dixerint esse uenturum, iohannes uenisse ostenderit. si uultis 
recipere, ipse est helias qui uenturus est. qui habet aures audiendi 
audiat. hoc quod dictum est: si uultis recipere, ipse est helias, 
mysticum esse et egere intellegentia, sequens domini sermo demonstrat 
dicens: qui habet aures audiendi audiat. si enim planus esset sensus et 
manifesta sententia, quid necesse fuit nos ad illius intellegentiam 
praeparari? helias ergo iohannes dicitur non secundum stultos 
philosophos et quosdam hereticos qui metempsuch�sin~g introducunt, sed 
quo iuxta aliud testimonium euangelii uenerit in spiritu et uirtute 
heliae et eandem sancti spiritus uel gratiam habuerit uel mensuram. sed 
et uitae austeritas rigor que mentis heliae et iohannis pares sunt. ille
 in heremo, iste in heremo; ille zona pellicia cingebatur, et iste 
simile habuit cingulum; ille quoniam regem achab et hiezabel impietatis 
arguit fugere compulsus est, iste quia herodis et herodiadis inlicitas 
arguit nuptias capite truncatur. sunt qui propterea iohannem heliam 
uocari putant quod, quomodo in secundo saluatoris aduentu iuxta 
malachiam praecessurus helias est et uenturum iudicem nuntiaturus, sic 
iohannes in primo aduentu fecerit et uterque sit nuntius uel primi 
aduentus domini uel secundi.
</p><p>cui autem adsimilabo generationem istam? similis est pueris 
sedentibus in foro qui clamantes coaequalibus suis dicunt: cecinimus 
uobis, et non saltastis, lamentauimus uobis, et non planxistis.
uenit enim iohannes neque manducans neque bibens, et dicunt: daemonium 
habet. uenit filius hominis manducans et bibens, et dicunt: ecce homo 
uorax et uini potator, publicanorum et peccatorum amicus. et iustificata
 est sapientia a filiis suis. pueris in foro sedentibus et clamantibus 
atque dicentibus ad coaequales suos: cecinimus uobis, et non saltastis, 
lamentauimus, et non planxistis, comparatur generatio iudaeorum 
scriptura dicente: cui similem aestimabo generationem istam? similis est
 pueris sedentibus in foro, et reliqua. non ergo nobis libera tribuitur 
intellegentia et allegoriae interpretatione passiua, sed quicquid 
dicturi sumus de pueris, ad generationis referendum est similitudinem. 
pueri isti qui sedent in foro hii sunt de quibus esaias loquitur: ecce 
ego et pueri mei quos mihi dedit deus; et in octauo decimo psalmo: 
testimonium dei fidele sapientiam praestans paruulis; et alibi: ex ore 
infantium et lactantium perfecisti laudem. isti ergo pueri sederunt in 
foro siue en~g agorai~g quod significantius graece dicitur ubi multa 
uenalia sunt. et quia populus iudaeorum audire nolebat non ei tantum 
locuti sunt sed plenis faucibus inclamarunt: cecinimus uobis, et non 
saltastis, prouocauimus ut ad nostrum canticum bona opera faceretis et 
saltaretis ad nostram tibiam, sicut saltauit et dauid ante arcam domini,
 et noluistis; lamentati sumus et uos ad paenitentiam prouocauimus, et 
ne hoc quidem facere uoluistis, spernentes utramque praedicationem, tam 
exhortationis ad uirtutes quam paenitentiae post peccata. nec mirum si 
duplicem uiam contempseritis salutis cum et ieiunium et saturitatem 
pariter spreueritis. si ieiunium uobis placet, cur iohannes displicuit? 
si saturitas, cur filius hominis? quorum alterum daemonium habentem, 
alterum uoratorem et ebrium nuncupastis. ergo quia uos noluistis 
utramque recipere disciplinam, iustificata est sapientia a filiis suis, 
id est dei dispensatio atque doctrina, et ego qui sum dei uirtus et dei 
sapientia, iuste fecisse ab apostolis meis filiis comprobatus sum quibus
 reuelauit pater quae ab sapientibus absconderat et prudentibus apud 
semet ipsos. in quibusdam euangeliis legitur: iustificata est sapientia 
ab operibus suis. sapientia quippe non quaerit uocis testimonium sed 
operum. tunc coepit exprobrare ciuitatibus in quibus factae sunt 
plurimae uirtutes eius quia non egissent paenitentiam. exprobratio 
ciuitatum chorazain et bethsaidae et capharnaum capituli huius titulo 
panditur. quod ideo exprobrauerit eis quia post factas uirtutes et signa
 quam plurima non egerint paenitentiam.
</p><p>uae tibi chorazain uae tibi bethsaida, quia si in tyro et sidone 
factae essent uirtutes quae factae sunt in uobis, olim in cilicio et 
cinere paenitentiam egissent. uerumtamen dico uobis: tyro et sidoni 
remissius erit in die iudicii quam uobis. chorazain et bethsaida urbes 
galileae a saluatore planguntur quod post tanta signa atque uirtutes non
 egerint paenitentiam et praeferuntur eis tyrus et sidon urbes 
idolatriae et uitiis deditae. praeferuntur autem ideo quod tyrus et 
sidon naturalem tantum legem calcauerint, istae uero, post 
transgressionem naturalis legis et scriptae, etiam signa quae apud eas 
facta sunt parui duxerint. quaerimus ubi scriptum sit quod in chorazain 
et bethsaida dominus signa fecerit. supra legimus: et circuibat 
ciuitates omnes et uicos curans omnem infirmitatem, et reliqua. inter 
ceteras ergo urbes et uiculos aestimandum est in chorazain quoque et 
bethsaida dominum signa fecisse.
</p><p>et tu capharnaum numquid usque in caelum exaltaueris? usque in 
infernum descendes. in altero exemplari repperimus: et tu capharnaum 
quae usque in caelum exaltata es, usque ad inferna descendes, et est 
duplex intellegentia: uel ideo ad inferna descendes quia contra 
praedicationem meam superbissime restitisti, uel ideo quia exaltata 
usque ad caelum meo hospitio et meis signis atque uirtutibus, tantum 
habens priuilegium, maioribus plecteris suppliciis quod his quoque 
credere noluisti. quia si in sodomis factae fuissent uirtutes quae 
factae sunt in te, forte mansissent usque in hunc diem. quaerat prudens 
lector et dicat: si tyrus et sidon et sodoma potuerunt agere 
paenitentiam ad praedicationem saluatoris signorum que miracula, non 
sunt in culpa quod non crediderunt, sed uitium silentii in eo est qui 
acturis paenitentiam noluit praedicare.
ad quod facilis et aperta responsio est ignorare nos iudicia dei et 
singularum dispensationum eius sacramenta nescire. propositum fuerat 
domino iudeae fines non excedere ne iustam pharisaeis et sacerdotibus 
occasionem persecutionis daret. unde et apostolis ante passionem 
praecepit: in uiam gentium ne abieritis et in ciuitates samaritanorum ne
 intraueritis. chorazain igitur et bethsaida damnantur quod praesenti 
domino credere noluerunt, tyrus et sidon iustificantur quod apostolis 
illius crediderunt. non quaeras tempora cum credentium intuearis 
salutem. in capharnaum autem, quae interpretatur uilla pulcherrima, 
condemnatur incredula hierusalem cui dicitur per hiezechielem: 
iustificata est sodoma ex te.
</p><p>in illo tempore respondens iesus dixit: confiteor tibi pater 
domine caeli et terrae. confessio non semper paenitentiam sed et 
gratiarum actionem significat ut in psalmis saepissime legimus. audiant 
qui saluatorem non natum sed creatum calumniantur quod patrem suum 
uocet, caeli autem et terrae dominum. si enim et ipse creatura est et 
creatura conditorem suum patrem appellare potest, stultum fuit non et 
sui et caeli ac terrae dominum uel patrem similiter appellare. quia 
abscondisti haec a sapientibus et prudentibus et reuelasti ea paruulis. 
gratias agit et exultat in patre quod apostolis aduentus sui aperuerit 
sacramenta, quae ignorauerint scribae et pharisaei qui sibi sapientes 
uidentur et in conspectu suo prudentes. iustificata est sapientia a 
filiis suis. ita pater quoniam sic placitum fuit ante te. blandientis 
affectu loquitur ad patrem ut coeptum in apostolos beneficium 
compleatur. omnia mihi tradita sunt a patre meo. et tradentem patrem et 
accipientem filium mystice intellege. alioquin si iuxta nostram 
fragilitatem sentire uolumus: cum coeperit habere qui accepit, incipiet 
non habere qui dederit. tradita autem sibi omnia non caelum et terra et 
elementa intellegenda sunt et cetera quae ipse fecit et condidit, sed 
hii qui per filium accessum habent ad patrem et ante rebelles deum 
postea sentire coeperunt. et nemo nouit filium nisi pater, neque patrem 
quis nouit nisi filius et cui uoluerit filius reuelare. erubescat 
eunomius tantam sibi notitiam patris et filii quantam alterutrum inter 
se habent iactitans. quod si inde contendit et suam consolatur insaniam 
quia sequitur: et cui uoluerit filius reuelare. aliud est naturae 
aequalitate nosse quod nouerit, aliud reuelantis dignatione. uenite ad 
me omnes qui laboratis et onerati estis, et ego reficiam uos. grauia 
onera esse peccati et zacharias propheta testatur, iniquitatem dicens 
sedere super talentum plumbi, et psalmista complorat: iniquitates meae 
adgrauatae sunt super me. uel certe eos qui iugo legis grauissimo 
premebantur ad euangelii inuitat gratiam.
</p><p>iugum enim meum suaue est et onus meum leue. quomodo leuius lege 
euangelium cum in lege homicidium, in euangelio ira damnetur? qua 
ratione euangelii gratia facilior cum in lege adulterium, in euangelio 
concupiscentia puniatur? in lege multa praecepta sunt quae apostolus non
 posse compleri plenissime docet.
in lege opera requiruntur quae qui fecerit uiuet in eis; in euangelio 
uoluntas quaeritur quae si etiam effectum non habuerit tamen praemium 
non amittit. euangelium ea praecipit quae possumus ne scilicet 
concupiscamus, hoc in arbitrio nostro est; lex cum uoluntatem non 
puniat, punit effectum ne adulterium facias. finge in persecutione 
aliquam uirginem prostitutam. haec apud euangelium quia uoluntate non 
peccat uirgo suscipitur, in lege quasi corrupta repudiatur.
</p><p>12. in illo tempore abiit iesus sabbato per sata, discipuli autem
 eius esurientes coeperunt uellere spicas et manducare. ut in alio 
quoque euangelista legimus, propter nimiam importunitatem ne uescendi 
quidem habebant locum et ideo quasi homines esuriebant. quod autem 
spicas segetum manibus confricant et inediam consolantur, uitae 
austerioris indicium est non praeparatas epulas sed cibos simplices 
quaerentium. pharisaei autem uidentes dixerunt ei: ecce discipuli tui 
faciunt quod non licet eis fecere sabbatis. nota quod primi apostoli 
saluatoris litteram sabbati destruunt aduersum hebionitas, qui, cum 
ceteros recipiant apostolos, paulum quasi transgressorem legis 
repudiant. at ille dixit eis: non legistis quid fecerit dauid quando 
esuriit et qui cum eo erant, quomodo intrauit in domum dei et panes 
propositionis comedit quos non licebat ei edere neque his qui cum eo 
erant nisi solis sacerdotibus. ad confutandam calumniam pharisaeorum 
ueteris recordatur historiae, quando dauid fugiens saulem uenit in nobam
 et ab achimelech sacerdote susceptus, postulauit cibos; qui cum panes 
laicos non haberet dedit ei consecratos, quibus non licebat uesci nisi 
solis sacerdotibus et leuitis, et hoc tantum interrogauit si mundi 
essent pueri a mulieribus, et illo respondente: ab heri et 
nudiustertius, non dubitauerit panes dare, melius arbitratus (propheta 
dicente: misericordiam uolo et non sacrificium) de famis periculo 
homines liberare quam deo offerre sacrificium. hostia enim placabilis 
deo hominum salus est. opponit ergo dominus et dicit: si et dauid 
sanctus est et achimelech pontifex a uobis non reprehenditur sed legis 
uterque mandatum probabili excusatione transgressi sunt et famis in 
causa est, cur eandem famem non probatis in apostolis quam probatis in 
ceteris? quamquam et in hoc multa distantia sit; isti spicas in sabbato 
manu confricant, illi panes comederunt leuiticos et ad sabbati 
sollemnitatem accedebant neomeniarum dies quibus in conuiuio requisitus 
fugit ex aula regia. obserua quod panes propositionis nec dauid nec 
pueri eius acceperint ante quam se a mulieribus mundos esse 
responderint. aut non legistis in lege quia sabbatis sacerdotes in 
templo sabbatum uiolant et sine crimine sunt? calumniamini, inquit, 
discipulos meos cur per segetes transeuntes spicas triuerint et hoc 
fecerint famis necessitate cogente, cum ipse sabbatum uioletis in templo
 immolantes uictimas, caedentes tauros, holocausta super lignorum struem
 incendio concremantes; et iuxta alterius euangelii fidem circumcidentes
 paruulos in sabbato ut, dum aliam legem seruare cupitis, sabbatum 
destruatis. numquam autem leges dei sibi contrariae sunt. et prudenter, 
ubi transgressionis discipuli sui argui poterant, dauid et achimelech 
dicit exempla sectatos; ueram autem et absque necessitatis obtentu 
sabbati praeuaricationem in ipsos refert qui calumniam fecerant.
</p><p>dico autem uobis quia templo maior est hic. non pronomen sed 
aduerbium loci legendum quod maior templo sit locus qui dominum templi 
teneat. si autem sciretis quid est: misericordiam uolo et non 
sacrificium, numquam condemnassetis innocentes. quid sit: misericordiam 
uolo et non sacrificium, supra diximus; quod autem sequitur: numquam 
condemnassetis innocentes, de apostolis intellegendum, et est sensus: si
 misericordiam comprobatis achimelech eo quod fame periclitantem dauid 
refocilaret et pueros eius, quare meos discipulos condemnatis qui nihil 
tale fecerunt? et cum inde transisset uenit in synagogam eorum. et ecce 
homo manum habens aridam. tertius decimus iste est qui curatur in 
synagoga. et notandum quod non in itinere et foris, sed in conciliabulo 
iudaeorum manus arida fuerit. et interrogabant eum dicentes: si licet 
sabbatis curare, ut accusarent eum. quia destructionem sabbati quam 
pharisaei in discipulis arguebant probabili exemplo excusauerat, ipsum 
calumniari uolunt et interrogant utrum liceat curare in sabbatis ut, si 
non curauerit, crudelitatis aut inbecillitatis, si curauerit, 
transgressionis accusent.
</p><p>ipse autem dixit illis: quis erit ex uobis homo qui habeat ouem 
unam, et si ceciderit haec sabbatis in foueam, nonne tenebit et leuabit 
eam?
quanto magis melior est homo oue. itaque licet sabbatis bene facere. sic
 soluit propositam quaestionem ut interrogantes auaritiae condemnaret. 
si uos, inquit, in sabbato ouem et aliud quodlibet animal in foueam 
decidens eripere festinatis, non animali sed uestrae auaritiae 
consulentes, quanto magis ego hominem qui multo melior est oue debeo 
liberare.
</p><p>tunc ait homini: extende manum tuam. et extendit, et restituta 
est sanitati sicut altera. in euangelio quo utuntur nazareni et 
hebionitae quod nuper in graecum de hebraeo sermone transtulimus et quod
 uocatur a plerisque mathei authenticum, homo iste qui aridam habet 
manum caementarius scribitur, istiusmodi uocibus auxilium precans: 
caementarius eram manibus uictum quaeritans, precor te iesu ut mihi 
restituas sanitatem ne turpiter mendicem cibos. usque ad aduentum 
saluatoris arida manus in synagoga iudaeorum fuit et dei opera non 
fiebant in ea, postquam ille uenit in terras reddita est in apostolis 
credentibus dextera et operi pristino restituta.
</p><p>exeuntes autem pharisaei consilium faciebant aduersus eum quomodo
 eum perderent. quod domino moliuntur insidias liuor in causa est. quid 
enim fecerat ut pharisaeos ad interfectionem sui prouocaret? nempe quod 
homo extenderat manum. quis enim pharisaeorum in die sabbati non 
extendit manum portans cibos, calicem porrigens et cetera quae uictui 
necessaria sunt? si ergo manum extendere et alimenta subleuare uel potum
 in sabbato non est criminis, cur hoc in alio arguant quod ipsi facere 
coarguuntur, praesertim cum iste caementarius nihil tale portauerit sed 
ad praeceptum domini solam extenderit manum.
</p><p>iesus autem sciens recessit inde. sciens insidias eorum quod 
uellent perdere saluatorem suum recessit inde ut pharisaeis contra se 
occasionem impietatis auferret.
</p><p>ecce puer meus quem elegi dilectus meus, et reliqua. per esaiam 
prophetam ex persona patris hoc dicitur: ponam spiritum meum super eum. 
spiritus ponitur non super dei uerbum et super unigenitum qui de sinu 
processit patris, sed super eum de quo dictum est: ecce puer meus. neque
 audiet quis in plateis uocem eius. lata enim est et spatiosa uia quae 
ducit ad perditionem, et multi ingrediuntur per eam. qui multi? qui non 
audiunt uocem saluatoris quia non sunt in arta uia sed in spatiosa. 
harundinem quassatam non confringet et linum fumigans non extinguet. qui
 peccatori non porrigit manum nec portat onus fratris sui, iste 
quassatum calamum confringit. et qui modicam scintillam fidei contemnit 
in paruulis hic linum extinguit fumigans. quorum christus utrumque non 
fecit; ad hoc enim uenerat ut saluum faceret quod perierat.
</p><p>tunc oblatus est ei daemonium habens caecus et mutus, et curauit 
eum ita ut loqueretur et uideret. tria signa simul in uno homine 
perpetrata sunt, caecus uidet, mutus loquitur, possessus daemone 
liberatur. quod et tunc quidem carnaliter factum est, sed et cotidie 
completur in conuersatione credentium ut expulso daemone primum fidei 
lumen aspiciant, deinde in laudes dei tacentia prius ora laxentur. iesus
 autem sciens cogitationes eorum dixit eis: omne regnum diuisum intra se
 desolabitur.
turbae stupebant et confitebantur eum qui tanta signa faciebat esse 
filium dauid; pharisaei uero opera dei principi daemonum deputabant, 
quibus dominus non ad dicta sed ad cogitata respondit ut uel sic 
compellerentur credere potentiae eius qui cordis uidebat occulta. si 
satanas satanan eicit, aduersus se diuisus est, quomodo ergo stabit 
regnum eius? non potest regnum et ciuitas contra se diuisa perstare, sed
 quomodo concordia paruae res crescunt sic discordia maximae dilabuntur.
 si ergo satanas pugnat contra se et daemon inimicus est daemonis, 
deberet iam mundi uenisse consummatio nec haberent in eo locum 
aduersariae potestates, quarum inter se bellum pax hominum est. si autem
 putatis, o scribae et pharisaei, quod recessio daemonum oboedientia sit
 in principem suum ut homines ignorantes fraudulenta simulatione 
deludant, quid potestis dicere de corporum sanitatibus quas dominus 
perpetrauit? aliud est si membrorum quoque debilitates et spiritalium 
uirtutum insignia daemonibus adsignatis. si ego in beelzebub eicio 
daemones, filii uestri in quo eiciunt? ideo ipsi iudices erunt uestri. 
filios iudaeorum uel exorcistas gentis illius ex more significat uel 
apostolos ex eorum stirpe generatos. si exorcistas qui ad inuocationem 
dei eiciebant daemones, coartat interrogatione prudenti ut confiteantur 
spiritus sancti esse opus. quod si expulsio, inquit, daemonum in filiis 
uestris deo non daemonibus deputatur, quare in me idem opus non eandem 
habeat et causam? ergo ipsi uestri iudices erunt non potestate sed 
comparatione, dum illi expulsionem daemonum deo adsignant, uos beelzebub
 principi daemoniorum. sin autem de apostolis dictum est, quod et magis 
intellegere debemus, ipsi erunt iudices eorum quia sedebunt in duodecim 
soliis iudicantes duodecim tribus israhel.
</p><p>si autem ego in spiritu dei eicio daemones, igitur peruenit in 
uos regnum dei. in luca istum locum ita scriptum legimus: si autem ego 
in digito dei eicio daemones. iste est digitus quem confitentur et magi 
qui contra moysen et aaron signa faciebant dicentes: digitus dei est 
iste, quo tabulae lapideae scriptae sunt in monte sina. si igitur manus 
et brachium dei filius est et digitus eius spiritus sanctus, patris et 
filii et spiritus sancti una substantia est; non te scandalizet 
membrorum inaequalitas cum aedificet unitas corporis. peruenit in uos 
regnum dei: uel se ipsum significat de quo in alio loco scriptum est: 
regnum dei intra uos est, et: medius stat inter uos quem nescitis, uel 
certe illud regnum quod et iohannes et ipse dominus praedicauerant: 
paenitentiam agite, adpropinquauit enim regnum caelorum. est et tertium 
regnum scripturae sanctae quod aufertur a iudaeis et traditur genti 
facienti fructus eius.
</p><p>aut quomodo potest quisquam intrare in domum fortis et uasa eius 
diripere, nisi prius alligauerit fortem et tunc domum illius diripiet? 
non debemus esse securi; aduersarius noster fortis uictoris quoque 
uocibus comprobatur, domus illius mundus qui in maligno positus est non 
creatoris dignitate sed magnitudine delinquentis, uasa eius non quondam 
fuimus. alligatus est fortis et religatus in tartarum et domini 
contritus pede et direptis sedibus tyranni captiua ducta captiuitas.
</p><p>qui non est me cum contra me est et qui non congregat me cum 
spargit. non putet quisquam hoc de hereticis dictum et scismaticis 
quamquam et ita ex superfluo possit intellegi, sed ex consequentibus 
textu que sermonis ad diabolum refertur eo quod non possint opera 
saluatoris beelzebub operibus comparari; ille cupit animas hominum 
tenere captiuas, dominus liberari, ille praedicat idola, hic unius dei 
notitiam, ille trahit ad uitia, hic ad uirtutes reuocat. quomodo ergo 
possunt inter se habere concordiam quorum opera diuersa sunt?
</p><p>quicumque dixerit uerbum contra filium hominis remittetur ei, qui
 autem dixerit contra spiritum sanctum non remittetur ei neque in hoc 
saeculo neque in futuro. et quomodo quidam nostrorum episcopos atque 
presbiteros post blasphemiam spiritus sancti in suum recipiunt gradum 
cum saluator dicat omne peccatum et blasphemiam dimitti hominibus, qui 
autem in spiritum sanctum blasphemauerint non dimitti eis nec in 
praesenti tempore nec in futuro, nisi forte illud de marco euangelista 
sumamus exemplum qui causas tantae irae manifestius expressit dicens: 
quia dicebant: spiritum inmundum habet. ergo quicumque opera saluatoris 
beelzebub daemonum principi deputarit et dixerit filium dei habere 
inmundum spiritum huic nullo tempore blasphemia remittetur. uel ita 
locus iste intellegendus: qui uerbum dixerit contra filium hominis, 
scandalizatus carne mea et me hominem tantum arbitrans quod filius sim 
fabri et fratres habeam iacobum et ioseph et iudam et homo uorator et 
uini potator sim, talis opinio atque blasphemia, quamquam culpa non 
careat, erroris tamen habet ueniam propter corporis uilitatem; qui autem
 manifeste intellegens opera dei, cum de uirtute negare non possit, 
eadem stimulatus inuidia calumniatur et christum dei que uerbum et opera
 spiritus sancti dicit esse beelzebub, isti non dimittetur neque in 
praesenti saeculo neque in futuro. aut facite arborem bonam et fructum 
eius bonum aut facite arborem malam et fructum eius malum.
ex fructibus enim arbor agnoscitur. constringit eos syllogismo quem 
graeci uocant aphukton~g, nos ineuitabilem possumus appellare, qui 
interrogatos hinc inde concludit et utroque cornu premit. si, inquit, 
diabolus malus est, bona opera facere non potest; si autem bona sunt 
quae facta cernitis, sequitur ut non sit diabolus qui ea facit. neque 
enim fieri potest ut ex malo bonum aut ex bono oriatur malum. quod autem
 sequitur:
</p><p>progenies uiperarum quomodo potestis bona loqui cum sitis mali, 
ostendit illos arborem malam et tales adferre fructus blasphemiae 
redundantes qualia habeant semina diaboli. bonus homo de bono thesauro 
profert bona, et malus homo de malo thesauro profert mala. uel ipsos 
iudaeos dominum blasphemantes ostendit de quali thesauro blasphemias 
proferant uel cum superiori quaestione haeret sententia quod quomodo non
 possit bonus homo proferre mala nec malus bona, sic non possit christus
 mala, diabolus bona opera facere. dico autem uobis quoniam omne uerbum 
otiosum quod locuti fuerint homines reddent rationem pro eo in die 
iudicii. hoc quoque haeret cum superioribus, et est sensus: si otiosum 
uerbum quod nequaquam aedificat audientes non est absque periculo eius 
qui loquitur et in die iudicii redditurus est unusquisque rationem 
sermonum suorum, quanto magis uos, qui opera spiritus sancti 
calumniamini et dicitis me in beelzebub principe daemoniorum eicere 
daemonia, reddituri estis rationem calumniae uestrae. otiosum uerbum est
 quod sine utilitate et loquentis dicitur et audientis, si omissis 
seriis de rebus friuolis loquamur et fabulas narremus antiquas. ceterum 
qui scurrilia replicat et cacinnis ora dissoluit et aliquid profert 
turpitudinis, hic non otiosi uerbi sed criminosi tenebitur reus.
</p><p>tunc responderunt ei quidam de scribis et pharisaeis dicentes: 
uolumus a te signum uidere. sic signum postulant quasi quae uiderant 
signa non fuerint. sed in alio euangelista quid petant plenius 
explicatur: uolumus a te signum uidere de caelo, uel in morem heliae 
ignem de sublimi uenire cupiebant uel in similitudinem samuhelis tempore
 aestiuo mugire tonitrua, coruscare fulgora, imbres ruere, quasi non 
possint et illa calumniari et dicere ex occultis et uariis aeris 
passionibus accidisse. nam qui calumniaris ea quae oculis uides, manu 
tenes, utilitate sentis, quid facturus es de his quae de caelo uenerint?
 utique respondebis et magos in aegypto multa signa fecisse de caelo. 
ait illis: generatio praua et adultera. egregie dixit adultera quia 
dimiserat uirum et iuxta hiezechiel multis se amatoribus copularat.
</p><p>signum quaerit, et signum non dabitur illi nisi signum ionae 
prophetae. sicut enim fuit ionas in uentre ceti tribus diebus et tribus 
noctibus, sic erit filius hominis in corde terrae tribus diebus ac 
noctibus. de hoc plenius loco in commentariis ionae prophetae 
disputauimus; ad illum ergo locum lectoris diligentiam remittimus; hoc 
breuiter nunc dixisse contenti quod sunekdochik�s~g totum intellegatur 
ex parte, non quo omnes tres dies et tres noctes in inferno dominus 
fecerit, sed quod in parte parasceues et dominicae et tota die sabbati 
tres dies et totidem noctes intellegantur.
</p><p>uiri nineuitae surgent in iudicio cum generatione ista et 
condemnabunt eam, non sententiae potestate sed comparationis exemplo. et
 ecce hic plus quam iona. hic aduerbium loci, non pronomen intellegas. 
ionas secundum lxx interpretes triduo praedicauit, ego tanto tempore, 
ille assyriis genti incredulae, ego iudaeis populo dei, ille peregrinis,
 ego ciuibus, ille uoce locutus est simplici nihil signorum faciens, ego
 tanta signa faciens beelzebub calumniam sustineo. plus ergo est iona 
hic, id est inpraesentiarum inter uos.
</p><p>regina austri surget in iudicio cum generatione ista et 
condemnabit eam, quia uenit a finibus terrae audire sapientiam 
salomonis. eodem modo condemnabit regina austri populum iudaeorum quo 
condemnabunt uiri nineuitae israhelem incredulum. ista est autem regina 
saba de qua in regum uolumine et in paralipomenon legimus quae per 
tantas difficultates gente sua et imperio derelictis uenit in iudeam 
sapientiam audire salomonis et ei multa munera detulit. in nineue autem 
et in regina saba occulta fides nationum praefertur israheli.
</p><p>cum autem inmundus spiritus exierit ab homine ambulat per loca 
arida quaerens requiem et non inuenit, et reliqua. quidam istum locum de
 hereticis dictum putant quod inmundus spiritus qui in eis ante 
habitauerat quando gentiles erant, ad confessionem uerae fidei eiciatur,
 postea uero cum se ad heresim transtulerint et simulatis uirtutibus 
ornauerint domum suam, tunc aliis septem nequam spiritibus adiunctis 
reuertatur ad eos diabolus et habitet in illis fiant que nouissima eorum
 peiora prioribus; multo quippe peiori conditione sunt heretici quam 
gentiles quia in illis spes fidei est, in istis pugna discordiae. cum 
haec intellegentia plausum quendam et colorem doctrinae praeferat, 
nescio an habeat ueritatem. ex eo enim quod finita uel parabola uel 
exemplo sequitur: sic erit et generationi huic pessimae, compellimur non
 ad hereticos et quoslibet homines sed ad iudaeorum populum referre 
parabolam ut contextus loci non passiuus et uagus in diuersum fluctuet 
atque insipientium more turbetur, sed haerens sibi uel ad priora uel ad 
posteriora respondeat. inmundus spiritus exiuit a iudaeis quando 
acceperunt legem et ambulauit per loca arida quaerens sibi requiem. 
expulsus uidelicet a iudaeis ambulauit per gentium solitudines quae cum 
postea domino credidissent, ille non inuento loco in nationibus dixit:
</p><p>reuertar ad domum meam pristinam unde exiui, abeo ad iudaeos quos ante dimiseram.
</p><p>et ueniens inuenit domum uacantem scopis mundatam. uacabat enim 
templum iudaeorum et christum hospitem non habebat dicentem: surgite, 
abeamus hinc; et in alio loco: dimittetur uobis domus uestra deserta. 
quia igitur et dei et angelorum praesidia non habebant et ornati erant 
superfluis obseruationibus legis et traditionibus pharisaeorum 
reuertitur diabolus ad sedem suam pristinam et septenario sibi numero 
daemonum addito habitat pristinam domum et fiunt posteriora illius 
populi peiora prioribus. multum enim nunc maiori daemonum numero 
possidentur blasphemantes in synagogis suis christum iesum quam in 
aegypto possessi fuerant ante legis notitiam, quia aliud est uenturum 
non credere, aliud eum non suscepisse qui uenerit. septenarium autem 
numerum adiunctum diabolo uel propter sabbatum intellege uel propter 
numerum spiritus sancti ut quo modo in esaia super uirgam de radice 
iesse et florem qui de radice conscendit septem spiritus uirtutum 
descendisse narrantur, ita e contrario uitiorum numerus in diabolo 
consecratus sit.
</p><p>adhuc eo loquente ad turbas ecce mater eius et fratres eius 
stabant foris quaerentes loqui ei. dixit autem ei quidam: ecce mater tua
 et fratres tui foris stant quaerentes te. occupatus erat dominus in 
opere sermonis, in doctrina populorum, in officio praedicandi, mater et 
fratres ueniunt et foris stant et ei desiderant loqui. tunc quidam 
nuntiat saluatori quod mater sua et fratres stent foris quaerentes eum. 
uidetur mihi iste qui nuntiat non fortuito et simpliciter nuntiare, sed 
insidias tendere, utrum spiritali operi carnem et sanguinem praeferat. 
unde et dominus non quo matrem negaret et fratres exire contempsit, sed 
quo responderet insidianti: extendens manum in discipulos ait: ecce 
mater mea et fratres mei. isti sunt mater mea qui me cotidie in 
credentium animis generant, isti sunt fratres mei qui faciunt opera 
patris mei. non ergo iuxta marcionem et manicheum matrem negauit, ut 
natus de fantasmate putaretur, sed apostolos cognationi praetulit ut et 
nos in comparatione dilectionis carni spiritum praeferamus. ecce mater 
tua et fratres tui foris stant quaerentes te. quidam fratres domini de 
alia uxore ioseph filios suspicantur sequentes deliramenta apocryphorum 
et quandam escham mulierculam confingentes. nos autem, sicut in libro 
quem contra heluidium scripsimus continetur, fratres domini non filios 
ioseph sed consobrinos saluatoris mariae liberos intellegimus materterae
 domini, quae esse dicatur mater iacobi minoris et iosetis et iudae quos
 in alio euangelii loco fratres domini legimus appellatos. fratres autem
 consobrinos dici omnis scriptura demonstrat. dicamus et aliter. 
saluator loquitur ad turbas, intrinsecus erudit nationes.
mater eius et fratres, hoc est synagoga et populus iudaeorum, foris 
stant et intrare desiderant et sermone eius indigni fiunt; cum que 
rogauerint et quaesierint et nuntium miserint, responsum accipiunt 
liberi eos esse arbitrii et intrare posse, si uellent et ipsi credere, 
qui tamen intrare non poterunt nisi alios rogauerint.
</p><p>13. in illo die exiens iesus de domo sedebat secus mare, et 
congregatae sunt ad eum turbae multae. populus domum iesu non poterat 
intrare nec esse ibi ubi apostoli audiebant mysteria; idcirco miserator 
et misericors dominus egreditur de domo sua et sedit iuxta huius saeculi
 mare ut turbae congregentur ad eum et audiant in litore quae intus non 
merebantur audire. ita ut in nauicula ascendens sederet, et omnis turba 
stabat in litore. iesus in mediis fluctibus est, hinc inde mari 
tunditur, et in sua maiestate securus adpropinquare facit terrae 
nauiculam suam; at populus nequaquam periculum sustinens nec 
temptationibus circumdatus quas ferre non poterat, stat in litore fixo 
gradu ut audiat quae dicuntur. 
</p><p>et locutus est eis multa in parabolis dicens. turba non unius 
sententiae est sed diuersarum in singulis uoluntatum. unde loquitur ad 
eam in multis parabolis ut iuxta uarias uoluntates diuersas reciperent 
disciplinas. et notandum quod non omnia locutus sit eis in parabolis sed
 multa. si enim dixisset cuncta in parabolis, absque emolumento populi 
recessissent. perspicua miscet obscuris ut per ea quae intellegunt 
prouocentur ad eorum notitiam quae non intellegunt.
</p><p>ecce exiit qui seminat seminare. intus erat, domi uersabatur, 
discipulis sacramenta loquebatur. exiit ergo de domo sua qui seminat 
uerbum dei ut seminaret in turbis. significatur autem sator iste qui 
seminat esse filius dei et patris in populis seminare sermonem. et simul
 obserua hanc esse primam parabolam quae cum interpretatione sua posita 
sit, et cauendum est ubicumque dominus exponit sermones suos et rogatus a
 discipulis intrinsecus disserit ne uel aliud nec plus quid uel minus 
uelimus intellegere quam ab eo expositum est.
</p><p>quaedam ceciderunt secus uiam, et uenerunt uolucres et comederunt
 ea; et alia ceciderunt in petrosis ubi non habebant terram multam, et 
reliqua. hanc parabolam ad comprobandam heresim suam ualentinus adsumit 
tres introducens esse naturas, spiritalem, animalem atque terrenam, cum 
hic quattuor sint, una iuxta uiam, alia petrosa, tertia plena spinis, 
quarta terra bona. differimus parumper interpretationem eius cum 
discipulis uolentes secreto audire quod dicitur:
</p><p>qui habet aures audiendi audiat. prouocamur ad dictorum intellegentiam quotiens his sermonibus commonemur.
</p><p>et accedentes discipuli dixerunt ei. quaerendum est quomodo 
accedant ad eum discipuli cum iesus in naui sedeat, nisi forte 
intellegendum datur quod dudum cum ipso nauem conscenderint et ibi 
stantes super interpretationem parabolae sciscitati sint.
</p><p>qui habet dabitur ei et abundabit, qui autem non habet et quod 
habet auferetur ab eo. non in aequalitate iudicii habentibus additur et 
non habentibus id quoque quod habere uidentur aufertur, sed quod 
apostolis in christo habentibus fidem, etiam si quid minus uirtutum 
habeant, conceditur; iudaeis autem qui non crediderunt in filium dei, 
etiam si quid per naturae bonum possideant, tollitur. neque enim possunt
 aliquid sapienter intellegere qui caput non habent sapientiae.
</p><p>ideo in parabolis loquor eis quia uidentes non uident et 
audientes non audiunt. haec de his loquitur qui stant in litore et 
diuiduntur ab iesu et sonitu fluctuum perstrepente non audiunt ad 
liquidum quae dicuntur, impletur que in eis prophetia esaiae: auditu 
audietis et non intellegetis et uidentes uidebitis et non uidebitis. 
haec de turbis prophetata sunt quae stant in litore et dei non merentur 
audire sermonem. accedamus ergo et nos cum discipulis ad iesum et 
rogemus eum dissertionem parabolae ne cum turbis frustra aures et oculos
 habere uideamur.
</p><p>incrassatum est enim cor populi huius et auribus grauiter 
audierunt et oculos suos clauserunt, et reliqua. reddit causas quare 
uidentes non uideant et audientes non audiant quia incrassatum est, 
inquit, cor populi huius et auribus suis grauiter audierunt, ac ne forte
 arbitremur crassitudinem cordis et grauitatem aurium naturae esse, non 
uoluntatis, subiungit culpam arbitrii et dicit: oculos suos clauserunt 
ne quando oculis uideant et auribus audiant et corde intellegant et 
conuertantur et sanem eos. in parabolis ergo audiunt et in aenigmate qui
 clausis oculis nolunt cernere uerum. uestri autem beati oculi quia 
uident et aures uestrae quia audiunt. nisi supra legissemus auditores ad
 intellegentiam prouocatos saluatore dicente: qui habet aures audiendi 
audiat, putaremus nunc oculos et aures quae beatitudinem accipiunt 
carnis intellegi. sed mihi uidentur illi beati oculi qui possunt christi
 cognoscere sacramenta et quos leuari iesus in sublime praecepit ut 
candentes segetes aspiciant et illae aures beatae de quibus esaias 
loquitur: dominus adposuit mihi aurem.
</p><p>amen quippe dico uobis quia multi prophetae et iusti cupierunt 
uidere quae uidetis et non uiderunt et audire quae auditis, et non 
audierunt. uidetur huic loco illud esse contrarium quod alibi dicitur: 
abraham concupiuit diem meum uidere et uidit et laetatus est. non autem 
dixit: omnes prophetae et iusti cupierunt uidere quae uidetis sed multi.
 inter multos potest fieri ut alii uiderint, alii non uiderint, licet et
 in hoc periculosa sit interpretatio ut inter sanctorum merita 
discretionem quamlibet facere uideamur. ergo abraham uidit in aenigmate,
 uidit in specie, uos autem inpraesentiarum tenetis et habetis dominum 
uestrum et ad uoluntatem interrogatis et conuescimini ei. omnis qui 
audit uerbum regni et non intellegit. hoc praemittens hortatur nos ut 
quae dicuntur diligentius audiamus. uenit malus et rapit quod seminatum 
est in corde eius. malus bonum semen rapit. et simul intellege quod in 
corde fuerit seminatum et diuersitas terrae animae sint credentium. 
facta autem tribulatione et persecutione propter uerbum continuo 
scandalizatur. adtende quod dictum sit: continuo scandalizatur. est ergo
 aliqua distantia inter eum qui multis tribulationibus poenis que 
compellitur christum negare et eum qui ad primam persecutionem statim 
scandalizatur et corruit.
</p><p>qui autem seminat in spinis hic est qui uerbum audit, et 
sollicitudo saeculi istius et fallacia diuitiarum suffocat uerbum et 
sine fructu efficitur. mihi uidetur et illud quod iuxta litteram ad adam
 dicitur: inter spinas et tribulos panem tuum manducabis, hoc 
significare mystice quod quicumque se saeculi dederit uoluptatibus curis
 que istius mundi panem caelestem et cibum uerum inter spinas comedat. 
et eleganter adiunxit: fallacia diuitiarum suffocat uerbum. blandae enim
 sunt diuitiae, aliud agentes et aliud pollicentes. lubrica est earum 
possessio dum huc illuc que circumferuntur et instabili gradu uel 
habentes deserunt uel non habentes referciunt. unde et dominus diuites 
adserit difficulter intrare in regnum caelorum, suffocantibus diuitiis 
uerbum dei et rigorem uirtutum emollientibus. qui uero in terra bona 
seminatus est, hic est qui audit uerbum et intellegit et fructum adfert.
 sicut in terra mala tres fuere diuersitates secus uiam et petrosa et 
spinosa loca, sic in terra bona trina diuersitas est: centesimi, 
sexagesimi fructus et tricesimi. et in illa autem et in ista non mutatur
 substantia, sed uoluntas, et tam incredulorum quam credentium corda 
sunt quae semen recipiunt. uenit, inquit, malus et rapit quod seminatum 
est in corde eius, et secundo ac tertio: hic est, ait, qui uerbum audit.
 in expositione quoque terrae bonae iste est qui audit uerbum. primum 
ergo debemus audire, deinde intellegere, et post intellegentiam fructus 
reddere doctrinarum et facere uel centesimum fructum uel sexagesimum 
atque tricesimum, de quibus plenius in libro contra iouinianum diximus 
et nunc breuiter perstringimus, centesimum fructum uirginibus, 
sexagesimum uiduis et continentibus, tricesimum sancto matrimonio 
deputantes. honorabiles enim nuptiae et cubile inmaculatum. quidam 
nostrorum centesimum fructum ad martyres referunt; quod si est, sancta 
consortia nuptiarum excluduntur a fructu bono.
</p><p>aliam parabolam proposuit illis dicens: simile factum est regnum caelorum homini qui seminauit bonum semen in agro suo;
</p><p>cum autem dormirent homines uenit inimicus eius et superseminauit
 zizania in medio tritici, et reliqua. haec secunda parabola est cum 
interpretatione sua non statim posita sed interiectis aliis parabolis 
edisserta. hic enim proponitur et postea dimissis turbis uenitur domum 
et accedunt ad eum discipuli eius rogantes: dissere nobis parabolam 
zizaniorum agri, et reliqua.
non enim debemus praepropero intellegendi desiderio ante eius notitiam 
quaerere quam a domino disseratur. aliam parabolam proposuit eis dicens.
 sedebat dominus in naui, turba stabat in litore; illi procul, discipuli
 uicinius audiebant. proponit eis et aliam parabolam quasi diues 
paterfamilias inuitatos diuersis reficiens cibis ut unusquisque secundum
 naturam stomachi sui uaria alimenta susciperet. unde et in priori 
parabola non dixit alteram sed aliam. si enim praemisisset alteram, 
expectare tertiam non poteramus; praemisit aliam ut plures sequantur.
</p><p>simile est regnum caelorum grano sinapis quod accipiens homo 
seminauit in agro suo; quod minimum quidem est omnibus seminibus, cum 
autem creuerit maius est omnibus holeribus et fit arbor ita ut uolucres 
caeli ueniant et habitent in ramis eius. non sit molestum lectori si 
totas parabolas proponimus. quae enim obscura sunt plenius disserenda 
sunt ne breuitate nimia inuoluantur magis sensus quam exponantur. regnum
 caelorum praedicatio euangelii est et notitia scripturarum quae ducit 
ad uitam et de qua dicitur ad iudaeos: auferetur a uobis regnum dei et 
dabitur genti facienti fructus eius. simile est ergo huiuscemodi regnum 
grano sinapis quod accipiens homo seminauit in agro suo. homo qui 
seminat in agro suo a plerisque saluator intellegitur quod in animis 
credentium seminet, ab aliis ipse homo seminans in agro suo, hoc est in 
semet ipso et in corde suo. quis est iste qui seminat nisi sensus noster
 et animus qui suscipiens granum praedicationis et fouens sementem umore
 fidei facit in agro sui pectoris pullulare? praedicatio euangelii 
minima est omnibus disciplinis. ad primam quippe doctrinam fidem non 
habet ueritatis hominem deum, christum mortuum et scandalum crucis 
praedicans. confer huiuscemodi doctrinam dogmatibus philosophorum et 
libris eorum et splendori eloquentiae compositioni que sermonum, et 
uidebis quanto minor sit ceteris seminibus sementis euangelii. sed illa 
cum creuerint, nihil mordax, nihil uiuidum, nihil uitale demonstrant, 
totum flaccidum marcidum que ebullit in holera et in herbas quae cito 
arescunt et corruunt; haec autem praedicatio quae parua uidebatur in 
principio cum uel in anima credentis uel in toto mundo sata fuerit, non 
exsurgit in holera, sed crescit in arborem, ita ut uolucres caeli quas 
uel animas credentium uel fortitudines dei seruitio mancipatas sentire 
debemus, ueniant et habitent in ramis eius. ramos puto euangelicae 
arboris quae de grano sinapis creuerit, dogmatum esse diuersitates in 
quibus supra dictarum uolucrum unaquaeque requiescit. adsumamus et nos 
pinnas columbae ut ad altiora uolitantes possimus habitare in ramis 
huius arboris et nidulos nobis facere doctrinarum terrena que fugientes 
ad caelestia festinare. multi legentes granum sinapis minimum omnibus 
seminibus et illud quod in euangelio dicitur a discipulis: domine adauge
 nobis fidem, et respondetur eis a saluatore: amen dico uobis: si 
habueritis fidem quasi granum sinapis, diceretis monti huic: migra de 
loco isto, et migraret, putant apostolos uel paruam fidem petere uel 
dominum de fide parua dubitare cum apostolus paulus fidem grano sinapis 
comparatam maximam iudicet. quid enim dicit? si habuero tantam fidem ita
 ut montes transferam, caritatem autem non habeam, nihil mihi prodest. 
ergo quod dominus dixit fide fieri quae grano sinapis comparetur, hoc 
apostolus docet tota fide posse fieri.
</p><p>aliam parabolam locutus est eis: simile est regnum caelorum 
fermento quod acceptum mulier abscondit in farinae satis tribus donec 
fermentatum est totum. diuersus est hominum stomachus; alii amaris alii 
dulcibus, hi austerioribus illi lenioribus delectantur cibis. proponit 
itaque dominus ut iam supra diximus diuersas parabolas, ut iuxta 
uulnerum uarietates et medicina diuersa sit. mulier ista quae fermentum 
accepit et abscondit illud in farinae satis tribus donec fermentetur 
totum, uel praedicatio mihi uidetur apostolica uel ecclesia quae de 
diuersis gentibus congregata est. haec tollit fermentum, notitiam 
scilicet et intellegentiam scripturarum, et abscondit illud in farinae 
satis tribus ut spiritus anima et corpus in unum redacta non discrepent 
inter se, sed cum duobus et tribus conuenerint, inpetrent a patre 
quodcumque postulauerint. disseritur locus iste et aliter. legimus in 
platone et philosophorum dogma uulgatum est tres esse in humana anima 
passiones: to~g logistikon~g quod nos possumus interpretari rationabile,
 to~g thumikon~g quod dicimus plenum irae uel irascibile, to~g 
epithum�tikon~g quod appellamus concupiscibile, et putat ille 
philosophus rationabile nostrum in cerebro, iram in felle, desiderium in
 iecore commorari. et nos ergo si acceperimus fermentum euangelicum 
sanctarum scripturarum de quo supra dictum est, tres humanae animae 
passiones in unum redigentur ut in ratione possideamus prudentiam, in 
ira odium contra uitia, in desiderio cupiditatem uirtutum et hoc totum 
fiet per doctrinam euangelicam quam nobis mater ecclesia praestitit.
dicam et tertiam quorundam intellegentiam ut curiosus lector e pluribus 
quod placuerit eligat. mulierem istam et ipsi ecclesiam interpretantur 
quae fidem hominis farinae satis tribus commiscuerit credulitati patris 
et filii et spiritus sancti cum que in unum fuerit fermentata non nos ad
 triplicem deum sed ad unius diuinitatis perducit notitiam. farinae 
quoque sata tria dum non est in singulis diuersa natura, ad unitatem 
trahunt substantiae. pius quidem sensus sed numquam parabolae et dubia 
aenigmatum intellegentia potest ad auctoritatem dogmatum proficere. 
satum autem genus est mensurae iuxta morem prouinciae palestinae unum et
 dimidium modium capiens. dicuntur et alia de hac parabola sed non est 
praesentis materiae totum de omnibus dicere. haec omnia locutus est 
iesus in parabolis ad turbas et sine parabolis non loquebatur eis. non 
discipulis sed turbis per parabolas loquebatur; et usque hodie turbae in
 parabolis audiunt, discipuli domi interrogant saluatorem.
</p><p>ut impleretur quod dictum est per prophetam dicentem: aperiam in 
parabolis os meum; eructabo abscondita a constitutione mundi. hoc 
testimonium de septuagesimo septimo psalmo sumptum est. legi in 
nonnullis codicibus et studiosus lector in ipsum forte repperiat in eo 
loco ubi nos posuimus et uulgata habet editio: ut impleretur quod dictum
 est per prophetam dicentem, ibi scriptum: per esaiam prophetam 
dicentem. quod quia minime inueniebatur in esaia arbitror postea a 
prudentibus uiris esse sublatum. sed mihi uidetur in principio ita 
editum, quod scriptum est: per asaph prophetam dicentem (septuagesimus 
septimus enim psalmus, de quo hoc sumptum est testimonium, asaph 
prophetae titulo inscribitur) et primum scriptorem non intellexisse 
asaph et putasse scriptoris uitium atque emendasse nomen esaiae, cuius 
uocabulum manifestius erat. sciendum est itaque quod in psalmis et 
hymnis et canticis dei non solum dauid sed et ceteri quorum praescripta 
sunt nomina prophetae sint appellandi, asaph uidelicet et idithon et 
aeman ezraites et aetham et filii chore et reliqui quos scriptura 
commemorat. quod que ex persona domini dicitur: aperiam in parabolis os 
meum; eructabo abscondita a constitutione mundi, considerandum attentius
 et inueniendum describi egressum israhelis ex aegypto et omnia signa 
narrari quae in exodi continentur historia. ex quo intellegimus uniuersa
 illa quae scripta sunt parabolice sentienda, nec manifestam tantam 
sonare litteram sed et abscondita sacramenta. hoc enim se saluator 
dicturum esse promittit aperiens os suum in parabolis et eructans 
abscondita a constitutione mundi.
</p><p>tunc dimissis turbis uenit in domum. et accesserunt ad eum 
discipuli eius dicentes: dissere nobis parabolam zizaniorum agri. 
dimittit turbas iesus et domum reuertitur ut accedant ad eum discipuli 
et secreto interrogent quae populus nec merebatur audire nec poterat. 
dissere nobis parabolam zizaniorum. qui respondens ait: qui seminat 
bonum semen est filius hominis. perspicue exposuit quod ager mundus sit,
 sator filius hominis, bonum semen filii regni, zizania filii pessimi, 
zizaniorum sator diabolus, messis consummatio saeculi, messores angeli; 
omnia scandala referuntur ad zizania, iusti reputantur in filios regni. 
ergo ut supra dixi quae exposita sunt a domino his debemus adcommodare 
fidem, quae autem tacita et nostrae intellegentiae derelicta 
perstringenda sunt breuiter. homines qui dormiunt magistros ecclesiarum 
intellege, seruos patrisfamiliae ne alios accipias quam angelos qui 
cotidie uident faciem patris; diabolus autem propterea inimicus homo 
appellatur quia deus esse desiuit et in nono psalmo scriptum est de eo: 
exsurge, domine, non confortetur homo. quamobrem non dormiat qui 
ecclesiae praepositus est ne per illius neglegentiam inimicus homo 
superseminet zizania, hoc est hereticorum dogmata. quod autem dicitur: 
ne forte colligentes zizania eradicetis simul et frumentum, datur locus 
paenitentiae, et monemur ne cito amputemus fratrem quia fieri potest ut 
ille, qui hodie noxio deprauatus est, dogmate cras resipiscat et 
defendere incipiat ueritatem. illud quoque quod sequitur: sinite utraque
 crescere usque ad messem, uidetur illi praecepto esse contrarium: 
auferte malum de medio uestrum, et nequaquam societatem habendam cum his
 qui fratres nominentur et sint adulteri et fornicatores. si enim 
prohibetur eradicatio et usque ad messem tenenda est patientia, quomodo 
eiciendi sunt quidam de medio nostrum? inter triticum et zizania quod 
nos appellamus lolium quamdiu herba est et necdum culmus uenit ad 
spicam, grandis similitudo est et in discernendo aut nulla aut 
perdifficilis distantia.
praemonet ergo dominus ne ubi quid ambiguum est cito sententiam 
proferamus, sed deo iudici terminum reseruemus ut, cum dies iudicii 
uenerit, ille non suspicionem criminis sed manifestum reatum de 
sanctorum coetu eiciat. quod autem dixit zizaniorum fasciculos ignibus 
tradi et triticum congregari in horrea manifestum est hereticos quosque 
et hypochritas fidei gehennae ignibus concremandos, sanctos uero qui 
appellantur triticum horreis, id est mansionibus caelestibus, suscipi.
</p><p>tunc iusti fulgebunt sicut sol in regno patris sui. in praesenti 
saeculo fulget lux sanctorum coram hominibus, post consummationem autem 
mundi ipsi iusti fulgebunt sicut sol in regno patris sui.
</p><p>simile est regnum caelorum thesauro abscondito in agro quem qui 
inuenerit homo abscondit et prae gaudio illius uadit et uendit uniuersa 
quae habet et emit agrum illum. crebris parabolarum obscuritatibus 
retardati commaticam interpretationem excedimus ut prope de alio 
interpretationis genere ad aliud transisse uideamur. thesaurus iste in 
quo sunt omnes thesauri sapientiae et scientiae absconditi aut dei 
uerbum est qui in carne christi uidetur absconditus, aut sanctae 
scripturae in quibus reposita est notitia saluatoris quem, cum quis in 
eis inuenerit, debet omnia istius saeculi emolumenta contemnere ut illum
 possit habere quem repperit. quod autem sequitur: quem cum inuenerit 
homo abscondit, idcirco dicitur non quod hoc de inuidia faciat sed cum 
timore seruantis et nolentis perdere abscondat in corde suo quem 
pristinis praetulit facultatibus.
</p><p>iterum simile est regnum caelorum homini negotiatori quaerenti 
bonas margaritas; inuenta autem una pretiosissima margarita abiit et 
uendidit omnia quae habuit et emit eam. aliis uerbis id ipsum quod supra
 dicitur. bonae margaritae quas quaerit institutor lex et prophetae 
sunt. audi marcion, audi manichee, bonae margaritae sunt lex et 
prophetae et notitia ueteris instrumenti, unum autem est pretiosissimum 
margaritum: scientia saluatoris et sacramentum passionis illius et 
resurrectionis arcanum. quod cum inuenerit homo negotiator similis pauli
 apostoli omnia legis prophetarum que mysteria et obseruationes 
pristinas, in quibus inculpate uixerat, quasi purgamenta contemnit et 
quisquilias ut christum lucri faciat. non quo inuentio nouae margaritae 
condemnatio sit ueterum margaritarum, sed quo comparatione eius omnis 
alia gemma sit uilior. iterum simile est regnum caelorum sagenae missae 
in mare et ex omni genere piscium congreganti, quam cum impleta esset 
educentes et secus litus sedentes, elegerunt bonos in uasa sua, malos 
autem foras miserunt; sic erit in consummatione saeculi, et reliqua. 
impleto hieremiae uaticinio dicentis: ecce ego mitto ad uos piscatores 
multos, postquam audierunt petrus et andreas, iacobus et iohannes filii 
zebedei: sequimini me, et faciam uos piscatores hominum, contexuerunt 
sibi ex ueteri et nouo testamento sagenam euangelicorum dogmatum et 
miserunt eam in mare huius saeculi quae usque hodie in mediis fluctibus 
tenditur, capiens de salsis et amaris gurgitibus quicquid inciderit, id 
est et bonos homines et malos et optimos pisces et pessimos. cum autem 
uenerit consummatio et finis mundi ut ipse infra manifestius disserit, 
tunc sagena extrahetur ad litus, tunc uerum secernendorum piscium 
iudicium demonstrabitur et quasi in quodam quietissimo portu boni 
mittentur in uasa caelestium mansionum, malos autem torrendos et 
exsiccandos gehennae flamma suscipiet.
</p><p>intellexistis haec omnia? dicunt ei: etiam. ad apostolos proprie 
sermo est et illis dicitur: intellexistis haec, quos non uult audire 
tantum ut populum sed intellegere ut magistros futuros. ideo omnis 
scriba doctus in regno caelorum similis est homini patrifamilias qui 
profert de thesauro suo noua et uetera. instructi erant apostoli, 
scribae et notarii saluatoris, qui uerba illius et praecepta signabant 
in tabulis cordis carnalibus, regnorum caelestium sacramentis, et 
pollebant opibus patrisfamiliae, eicientes de thesauro doctrinarum 
suarum noua et uetera ut quicquid in euangelio praedicabant legis et 
prophetarum uocibus comprobarent. unde et sponsa dicit in cantico 
canticorum: noua cum ueteribus fratruelis meus seruaui tibi.
</p><p>et factum est cum consummasset iesus parabolas istas, transiit 
inde et ueniens in terram suam, docebat eos in synagoga eorum. post 
parabolas quas locutus est ad populum et quas soli apostoli intellegunt,
 transiit in patriam suam ut ibi apertius doceat. unde huic sapientia 
haec et uirtutes? mira stultitia nazarenorum. mirantur unde habeat 
sapientiam sapientia et uirtutes uirtus, sed error in promptu est quod 
fabri filium suspicabantur.
</p><p>nonne hic est fabri filius? nonne mater eius dicitur maria et 
fratres eius iacobus et ioseph, simon et iudas et sorores eius, omnes 
apud nos sunt? error iudaeorum salus nostra est et hereticorum 
condemnatio. in tantum enim cernebant hominem iesum christum ut fabri 
putarent filium: nonne hic est fabri filius. miraris si errent in 
fratribus cum errent in patre?
locus iste plenius in supra dicto contra heluidium libello expositus 
est. iesus autem dixit eis: non est propheta sine honore nisi in patria 
sua et in domo sua. propemodum naturale est ciues semper ciuibus 
inuidere; non enim considerant praesentia uiri opera sed fragilis 
recordantur infantiae, quasi non et ipsi per eosdem aetatis gradus ad 
maturam aetatem uenerint.
</p><p>et idcirco non fecit ibi uirtutes multas propter incredulitatem 
illorum. non quo etiam illis incredulis facere non potuerit uirtutes 
multas sed quo ne multas faciens ciues incredulos condemnaret. potest 
autem et aliter intellegi quod iesus dispiciatur in domo et in patria 
sua, hoc est in populo iudaeorum, et ideo ibi pauca signa fecerit ne 
penitus inexcusabiles fierent. maiora autem signa cotidie in gentibus 
per apostolos facit non tam in sanatione corporum quam in animarum 
salute.
</p><p>14. in illo tempore audiuit herodes tetrarcha famam iesu et ait 
pueris suis: hic est iohannes baptista, ipse surrexit a mortuis, et ideo
 uirtutes operantur in eo. quidam ecclesiasticorum interpretum causas 
quaerit quare herodes ista sit suspicatus ut putet a mortuis iohannem 
resurrexisse et ideo uirtutes operari in eo; quasi erroris alieni nobis 
reddenda sit ratio, aut metempsuch�se�s~g secta ex his uerbis habeat 
occasionem, cum utique eo tempore quo iohannes decollatus est, dominus 
triginta esset annorum, metempsuch�sis~g autem post multos annorum 
circulos in diuersa corpora dicat animas insinuari. herodes autem tenuit
 iohannem et alligauit eum et posuit in carcerem propter herodiadem 
uxorem fratris sui. dicebat enim illi iohannes: non licet tibi habere 
eam. uetus narrat historia philippum herodis maioris filium, sub quo 
dominus fugit in aegyptum, fratrem huius herodis, sub quo passus est 
christus, duxisse uxorem herodiadem filiam regis phetrai, postea uero 
socerum eius exortis quibusdam contra generum simultatibus, tulisse 
filiam suam et in dolorem prioris mariti herodis inimici eius nuptiis 
copulasse. qui sit autem hic philippus euangelista lucas plenius docet: 
anno quinto decimo imperii tiberii caesaris, procurante pontio pilato 
iudeam, tetrarcha autem galileae herode, philippo autem fratre eius 
tetrarcha itureae et trachonitidis regionis. ergo iohannes baptista qui 
uenerat in spiritu et uirtute heliae, eadem auctoritate qua ille achab 
corripuerat et hiezabel, arguit herodem et herodiadem quod inlicitas 
nuptias fecerint et non liceat fratre uiuente germano uxorem illius 
ducere, malens periclitari apud regem quam propter adolationem esse 
inmemor praeceptorum dei. et uolens illum occidere timuit populum quia 
sicut prophetam illum habebant. seditionem quidem populi uerebatur 
propter iohannem, a quo sciebat turbas in iordane plurimas baptizatas, 
sed amore uincebatur uxoris ob cuius ardorem etiam dei praecepta 
neglexerat. die autem natalis herodis saltauit filia herodiadis in medio
 triclinio et placuit herodi. nullum inuenimus alium obseruasse diem 
natalis sui nisi herodem et pharaonem, ut quorum erat par impietas, 
esset una sollemnitas. cum iuramento pollicitus est ei dare quodcumque 
postulasset ab eo. ego non excuso herodem quod inuitus et nolens propter
 iuramentum homicidium fecerit, qui ad hoc forte iurauit ut futurae 
occasioni machinas praepararet. alioquin si ob iusiurandum fecisse se 
dicit, si patris, si matris postulasset interitum, facturus fuerat 
annon? quod in se ergo repudiaturus fuit, contemnere debuit et in 
propheta. da mihi, inquit, hic in disco caput iohannis baptistae. 
herodias timens ne herodes aliquando resipisceret uel philippo fratri 
amicus fieret atque inlicitae nuptiae repudio soluerentur, monet filiam 
ut in ipso statim conuiuio caput iohannis postulet digno operi 
saltationis dignum sanguinis praemium.
</p><p>et contristatus est rex. consuetudinis scripturarum est ut 
opinionem multorum sic narret historicus quo modo eo tempore ab omnibus 
credebatur. sicut ioseph ab ipsa quoque maria appellatur pater iesu, ita
 et nunc herodes dicitur contristatus quia hoc discumbentes putabant. 
dissimulator enim mentis suae et artifex homicida tristitiam praeferebat
 in facie cum laetitiam haberet in mente. propter iuramentum autem et 
eos qui pariter discumbebant iussit dari. scelus excusat iuramento ut 
sub occasione pietatis impius fieret.
quod autem subiecit: et propter eos qui pariter discumbebant, uult omnes
 sceleris sui esse consortes ut in luxorioso inpuro que conuiuio 
cruentae epulae deferrentur. et allatum est caput eius in disco et datum
 est puellae, et tulit matri suae. legimus in romana historia flaminium 
ducem romanum quod accubanti iuxta meretriculae quae numquam uidisse se 
diceret hominem decollatum, adsensus sit ut reus quidam capitalis 
criminis in conuiuio truncaretur, a censoribus pulsum curia quod epulas 
sanguini miscuerit et mortem quamuis noxii hominis in alterius delicias 
praestiterit, ut libido et homicidium pariter miscerentur. quanto 
sceleratior herodes et herodias ac puella quae saltauit in pretium 
sanguinis caput postulat prophetae, ut habeat in potestate linguam quae 
inlicitas nuptias arguebat. hoc iuxta litteram factum sit. nos autem 
usque hodie cernimus in capite iohannis prophetae iudaeos christum qui 
caput prophetarum est perdidisse.
</p><p>et accedentes discipuli eius tulerunt corpus eius et sepelierunt 
illud et uenientes nuntiauerunt iesu. refert iosephus in quodam arabiae 
oppido iohannem capite truncatum. et quod sequitur: accedentes discipuli
 eius tulerunt corpus, et ipsius iohannis et saluatoris discipulos 
possumus intellegere. et uenientes nuntiauerunt iesu. quod cum audisset 
iesus secessit inde in nauicula in locum desertum seorsum. necem 
baptistae nuntiant saluatori qua audita secedit in locum desertum; non, 
ut quidam arbitrantur, timore mortis sed parcens inimicis suis ne 
homicidio homicidium iungerent, uel in diem paschae suum interitum 
differens in quo propter sacramentum immolandus est agnus et postes 
credentium sanguine respergendi. siue idcirco recessit ut nobis 
praeberet exemplum uitandae ultro tradentium se temeritatis, quia non 
omnes eadem constantia perseuerant in tormentis qua se torquendos 
offerunt. ob hanc causam et in alio loco praecipit: cum uos persecuti 
fuerint in ista ciuitate fugite in aliam. eleganter quoque euangelista 
non ait, fugit in locum desertum, sed secessit, ut persecutores 
uitauerit magis quam timuerit. aliter. postquam a iudaeis et rege 
iudaeorum prophetae truncatum est caput, et linguam ac uocem apud eos 
perdidit prophetia; iesus transiit ad desertum ecclesiae locum quae 
uirum antea non habuerat. et cum audissent turbae secutae sunt eum 
pedestres de ciuitatibus. potest et aliam ob causam audito iohannis 
interitu secessisse in desertum locum ut credentium probaret fidem. 
denique turbae secutae sunt eum pedestres, non in iumentis, non in 
diuersis uehiculis, sed proprio labore pedum ut ardorem mentis 
ostenderent. si uolumus singulorum uerborum aperire rationes, propositi 
operis breuitatem excedimus. attamen dicendum est transitorie quod 
postquam dominus uenerit in desertum secutae sunt eum turbae plurimae, 
nam ante quam ueniret in solitudines gentium ab uno tantum populo 
colebatur.
</p><p>et exiens uidit turbam multam. in euangelicis sermonibus semper 
litterae iunctus est spiritus et quidquid primo frigere uidetur aspectu,
 si tetigeris, calet. in loco deserto erat dominus, secutae sunt eum 
turbae relinquentes ciuitates suas, hoc est pristinas conuersationes et 
uarietates dogmatum. egressus autem iesus significat quod turbae 
habuerint quidem eundi uoluntatem sed uires perueniendi non habuerint; 
ideo saluator egreditur de loco suo et pergit obuiam, sicut et in alia 
parabola filio paenitenti uisa que turba miseretur et curat languores 
eorum, ut fides plena statim praemium consequatur. uespere autem facto 
accesserunt ad eum discipuli eius dicentes, et reliqua. omnia plena 
mysteriis sunt. recedit de iudea uenit in desertum locum, sequuntur eum 
turbae relictis ciuitatibus suis, egreditur ad eos iesus, miseretur 
turbae, curat languidos eorum et hoc facit non mane, non crescente die, 
non meridie, sed uespere quando sol iustitiae obcubuit. iesus autem 
dixit eis: non habent necesse ire;
</p><p>date illis uos manducare. non habent necesse diuersos cibos 
quaerere et emere cibi ignotos panes cum se cum habeant caelestem panem.
date eis uos manducare. prouocat apostolos ad fractionem panis ut illis 
se non habere testantibus magnitudo signi notior fiat.
</p><p>responderunt ei: non habemus hic nisi quinque panes et duos 
pisces. in alio euangelista legimus:. est hic quidam puer qui habet 
quinque panes, quem mihi uidetur significare moysen, duos autem pisces 
uel utrumque intellegimus testamentum uel quia par numerus refertur ad 
legem. igitur apostoli ante passionem saluatoris et coruscationem 
euangelii fulgurantis non habebant nisi quinque panes et duos pisciculos
 qui in salsis aquis et in amaris fluctibus uersabantur. qui ait eis: 
afferte illos mihi huc. audi marcion, audi manichee, quinque panes et 
duos pisciculos adferri ad se iubet iesus ut eos sanctificet atque 
multiplicet.
</p><p>et cum iussisset turbam discumbere supra fenum. iuxta litteram 
manifestus est sensus; spiritalis interpretationis sacramenta pandamus. 
discumbere iubentur supra fenum et secundum alium euangelistam supra 
terram per quinquagenos aut centenos ut, postquam calcauerint carnem 
suam et omnes flores illius et saeculi uoluptates quasi arens fenum sibi
 subiecerint, tunc per quinquagenarii numeri paenitentiam ad perfectum 
centesimi numeri culmen ascendant. acceptis quinque panibus et duobus 
piscibus aspiciens in caelum, benedixit et fregit et dedit discipulis 
panes. aspicit ad caelum ut illuc dirigendos oculos doceat. quinque 
panes et duos pisciculos sumpsit in manus et fregit eos tradidit que 
discipulis. frangente domino seminarium fit ciborum. si enim fuissent 
integri et non in frusta discerpti nec diuisi in multiplicem segetem 
turbas et pueros et feminas et tantam multitudinem alere non poterant. 
frangitur ergo lex cum prophetis et in frusta concerpitur et eius in 
medium mysteria proferuntur ut quod integrum et permanens in statu 
pristino non alebat, diuisum in partes alat gentium multitudinem. et 
dedit discipulis panes, discipuli autem turbis. turbae a domino per 
apostolos alimenta suscipiunt. et tulerunt reliquias duodecim cophinos 
fragmentorum plenos. unusquisque apostolorum de reliquiis saluatoris 
inplet cophinum suum ut uel habeat unde postea gentibus cibos praebeat 
uel ex reliquiis doceat ueros fuisse panes qui postea multiplicati sunt.
 et simul quaere quomodo in heremo et in tam uasta solitudine panes non 
inueniantur nisi quinque tantum et duo pisciculi et tam facile duodecim 
cophini repperiantur.
</p><p>manducantium autem fuit numerus quinque milia uirorum exceptis 
mulieribus et paruulis. iuxta numerum quinque panum et comedentium 
uirorum quinque milium multitudo est. necdum enim secundum alterius loci
 narrationem ad septenarium numerum uenerat quem qui comedunt quattuor 
milia sunt uicina euangeliorum numero. comedunt autem quinque milia 
uirorum qui in perfectum uirum creuerant et sequebantur eum de quo dicit
 zacharias: ecce uir oriens nomen eius. mulieres autem et paruuli, sexus
 fragilis et aetas minor, numero indigni sunt. unde et in numerorum 
libro quotiens sacerdotes atque leuitae et exercitus uel turbae 
pugnantium describuntur, serui et mulieres et paruuli et uulgus ignobile
 absque numero praetermittitur.
</p><p>et compulit discipulos suos ascendere nauiculam et praecedere eum
 trans fretum donec dimitteret turbas. discipulis praecepit transfretare
 et compellit ut ascendant nauiculam.
quo sermone ostenditur inuitos eos a domino recessisse dum amore 
praeceptoris ne punctum quidem temporis ab eo uolunt separari.
</p><p>et dimissa turba ascendit in montem solus orare. si fuissent cum 
eo discipuli petrus et iacobus et iohannes qui uiderant gloriam 
transformati forsitan ascendissent in montem cum eo, sed turba ad 
sublimia sequi non potest nisi docuerit eam iuxta mare in litore et 
aluerit in deserto. quod autem ascendit solus orare non ad eum referas 
qui de quinque panibus quinque milia saturauit hominum exceptis paruulis
 et mulieribus, sed ad eum qui audita morte iohannis recessit in 
solitudinem, non quo personam domini separemus sed quo opera eius inter 
deum hominem que diuisa sint. nauicula autem in medio mari iactabatur 
fluctibus. recte quasi inuiti et retractantes apostoli a domino 
recesserant ne illo absente naufragia sustinerent. denique domino in 
montis cacumine commorante statim uentus contrarius oritur et turbat 
mare et periclitantur apostoli et tamdiu inminens naufragium perseuerat 
quamdiu iesus ueniat. quarta autem uigilia noctis uenit ad eos ambulans 
supra mare. stationes et uigiliae militares in terna horarum spatia 
diuiduntur. quando ergo dicit quarta uigilia noctis uenisse ad eos 
dominum, ostendit tota nocte periclitatos et extremo noctis atque in 
consummatione mundi eis auxilium praebiturum. et uidentes eum supra mare
 ambulantem turbati sunt dicentes: quia fantasma est. si iuxta marcionem
 et manicheum dominus noster non est natus ex uirgine sed uisus in 
fantasmate, quomodo nunc apostoli timent ne fantasma uideant? et prae 
timore clamauerunt. confusus clamor et incerta uox magni timoris 
indicium est. statim que iesus locutus est eis dicens: habete fiduciam, 
ego sum. quod primum uersabatur in causa hoc curat et timentibus 
praecipit dicens: habete fiduciam, nolite timere. et quod sequitur: ego 
sum, nec subiungit qui sit uel ex uoce sibi nota poterant eum 
intellegere qui per obscuras noctis tenebras loquebatur, uel ipsum esse 
repetebant quem locutum ad moysen nouerant: haec dicis filiis israhel: 
qui est misit me ad uos.
</p><p>respondens autem petrus dixit: domine, si tu es, iube me uenire 
ad te super aquas. in omnibus locis ardentissimae fidei inuenitur 
petrus. interrogatis discipulis quem homines dicerent iesum dei filium 
confitetur, uolentem ad passionem pergere licet erret in re tamen non 
errat in affectu nolens eum mori quem filium dei fuerat paulo ante 
confessus, in monte cum saluatore inter primos primus ascendit, et in 
passione solus sequitur, peccatum negationis quod ex repentino timore 
descenderat amaris statim abluit lacrimis, post passionem cum essent in 
lacu genesareth et piscarentur et dominus staret in litore, aliis 
paulatim adnauigantibus, ille non patitur moras sed accinctus ependite 
suo statim praecipitatur in fluctus. eodem igitur fidei ardore quo 
semper nunc quoque ceteris tacentibus credit se posse facere per 
uoluntatem magistri quod ille poterat per naturam. iube me uenire ad te 
super aquas. tu praecipe, et ilico solidabuntur undae, leue fiet corpus 
quod per se graue est. et descendens petrus de nauicula ambulabat super 
aquam. qui putant domini corpus ideo non esse uerum quia super molles 
aquas molle et aerium incesserit, respondeant quomodo ambulauerit petrus
 quem utique uerum hominem non negabunt. uidens autem uentum ualidum 
timuit et cum coepisset mergi clamauit dicens: domine saluum me fac. 
ardebat animi fides, sed humana fragilitas in profundum trahebat. 
paululum ergo relinquitur temptationi ut augeatur fides et intellegat se
 non facilitate postulationis sed potentia domini conseruatum.
</p><p>et continuo iesus extendens manum adprehendit eum et ait illi: 
modicae fidei quare dubitasti? si apostolo petro de cuius fide et ardore
 mentis supra diximus, qui confidenter rogauerat saluatorem dicens: 
domine, si tu es, iube me uenire ad te super aquas, quia paululum timuit
 dicitur: modicae fidei quare dubitasti, quid nobis dicendum est qui 
huius modicae fidei ne minimam quidem habemus portiunculam?
</p><p>qui in nauicula erant uenerunt et adorauerunt eum dicentes: uere 
filius dei es. ad unum signum tranquillitate maris reddita quae post 
nimias procellas interdum et casu fieri solet, nautae atque uectores 
uere dei filium confitentur, et arrius in ecclesia praedicat creaturam.
</p><p>et cum transfretassent uenerunt in terram genesareth. si sciremus
 quid in nostra lingua resonaret genesareth intellegeremus quomodo iesus
 per typum apostolorum et nauis ecclesiam de persecutionis naufragio 
liberatam transducat ad litus et in tranquillissimo portu faciat 
requiescere. et cum cognouissent eum uiri loci illius miserunt in 
uniuersam regionem illam. cognouerunt eum rumore non facie, uel certe 
pro signorum magnitudine quae patrabat in populis etiam uultu plurimis 
notus erat. et uide quanta fides sit hominum terrae genesareth ut non 
praesentium tantum salute contenti sint sed mittant ad alias per 
circuitum ciuitates quo omnes currant ad medicum.
</p><p>et obtulerunt ei omnes male habentes et rogabant eum ut uel 
fimbriam uestimenti eius tangerent, et quicumque tetigerunt salui facti 
sunt. qui male se habent non tangant corpus iesu neque totum uestimentum
 eius sed extremam fimbriam et quicumque tetigerint sanabuntur. fimbriam
 uestimenti eius minimum mandatum intellege, quod qui transgressus 
fuerit minimus uocabitur in regno caelorum; uel adsumptionem corporis 
per quam uenimus ad uerbum dei et illius postea fruimur maiestate.
</p><p>15. quare discipuli tui transgrediuntur traditionem seniorum? 
mira pharisaeorum scribarum que stultitia. dei filium arguunt quare 
hominum traditiones et praecepta non seruet. non enim lauant manus suas 
cum panem manducant.
at ille respondens ait: omnis plantatio quam non plantauit pater meus 
caelestis eradicabitur. etiam quae plana uidentur in scripturis plena 
sunt quaestionibus. omnis, inquit, plantatio quam non plantauit pater 
meus caelestis eradicabitur. ergo eradicabitur et illa plantatio de qua 
apostolus ait: ego plantaui, apollo rigauit. sed soluitur quaestio ex eo
 quod sequitur: deus autem incrementum dedit. dicit et ipse: dei 
agricultura, dei aedificatio estis; et in alio loco: cooperatores dei 
sumus. si autem cooperatores, igitur et plantante paulo et rigante 
apollo deus cum operatoribus suis plantat et rigat. abutuntur hoc loco 
qui diuersas naturas introducunt dicentes: si plantatio quam non 
plantauit pater eradicabitur, ergo quam ille plantauit non potest 
eradicari. sed audiant illud hieremiae: ego uos plantaui uineam ueram, 
quomodo uersi estis in amaritudinem uitis alienae. plantauit quidem 
deus, et nemo potest eradicare plantationem eius. sed quoniam ista 
plantatio in uoluntate proprii arbitrii est, nullus alius eam eradicare 
poterit nisi ipsa tribuerit adsensum. sinite illos; caeci sunt duces 
caecorum. hoc est quod apostolus praeceperat: hereticum hominem post 
unam et alteram correptionem deuita, sciens quod peruersus sit huiusmodi
 et a semet ipso damnatus. in hunc sensum et saluator praecipit doctores
 pessimos dimittendos arbitrio suo sciens eos difficulter ad ueritatem 
posse trahi, caecos esse et caecum populum in errorem trahere. 
respondens autem petrus dixit ei: edissere nobis parabolam istam. et 
ille dixit: adhuc et uos sine intellectu estis? quod aperte dictum 
fuerat et patebat auditui, apostolus petrus per parabolam dictum putat 
et in re manifesta mysticam quaerit intellegentiam corripitur que a 
domino quare parabolice dictum putet quod perspicue locutus est. ex quo 
animaduertimus uitiosum esse auditorem qui aut obscura manifeste aut 
manifeste dicta obscure uelit intellegere.
</p><p>non intellegitis quia omne quod intrat in os in uentrem uadit et 
in secessum emittitur? omnia euangeliorum loca apud hereticos et 
peruersos plena sunt scandalis. et ex hac sententiola quidam 
calumniantur quod dominus physicae disputationis ignarus putet omnes 
cibos in uentrem ire et in secessum digeri cum statim infusae escae per 
artus et uenas ac medullas neruos que fundantur; unde et multos qui 
uitio stomachi perpetem sustineant uomitum post cenas et prandia statim 
euomere quod ingesserint et tamen corpulentos esse quia ad primum tactum
 liquidior cibus et potus per membra fundantur. sed istiusmodi homines 
dum uolunt alterius imperitiam reprehendere ostendunt suam. quamuis enim
 tenuis umor et liquens esca cum in uenis et artubus concocta fuerit et 
digesta per occultos meatus corporis quos graeci porous~g uocant ad 
inferiora dilabitur et in secessum uadit. de corde enim exeunt 
cogitationes malae, homicidia, adulteria, fornicationes, et reliqua. de 
corde, inquit, exeunt cogitationes malae. ergo animae principale non 
secundum platonem in cerebro sed iuxta christum in corde est et arguendi
 ex hac sententia qui cogitationes a diabolo inmitti putant et non ex 
propria nasci uoluntate. diabolus adiutor esse et incentor malarum 
cogitationum potest, auctor esse non potest; sin autem semper in 
insidiis positus leuem cogitationum nostrarum scintillam suis fomitibus 
inflammarit, non debemus opinari eum cordis quoque occulta rimari sed ex
 corporis habitu et gestibus aestimare quid uersemus intrinsecus, uerbi 
gratia si pulchram mulierem nos crebro uiderit respicere, intellegit cor
 amoris iaculo uulneratum. et egressus inde iesus secessit in partes 
tyri et sidonis. scribis et pharisaeis calumniatoribus derelictis, 
transgreditur in partes tyri et sidonis ut tyrios sidonios que curaret. 
mulier autem cananaea egreditur de finibus pristinis ut clamans filiae 
impetret sanitatem.
</p><p>potest autem et hunc breuiter habere sensum, munus quod ex me est
 tibi proderit. compellitis, inquit, filios ut dicant parentibus suis: 
quodcumque donum oblaturus eram deo in tuos consumo cibos tibi que 
prodest, o pater et mater, ut illi timentes accipere quod deo uideant 
mancipatum, inopem magis uellent uitam ducere quam comedere de 
consecratis. non quod intrat in os communicat hominem sed quod procedit 
ex ore hoc communicat hominem. uerbum communicat proprie scripturarum 
est et publico sermone non teritur. populus iudaeorum partem dei se esse
 iactitans communes cibos uocat quibus omnes utuntur homines, uerbi 
gratia suillam carnem ostreas lepores et istiusmodi animantia quae 
ungulam non findunt nec ruminant nec squamosa in piscibus sunt. unde et 
in actibus apostolorum scriptum est: quod deus sanctificauit tu ne 
commune dixeris. commune ergo, quod ceteris hominibus patet et quasi non
 est de parte dei, pro inmundo appellatur. non quod intrat in os 
coinquinat hominem sed quod procedit ex ore hoc coinquinat hominem. 
opponat prudens lector et dicat: si quod intrat in os non coinquinat 
hominem, quare idolotytis non uescimur? et apostolus scribit: non 
potestis calicem domini bibere et calicem daemoniorum. sciendum igitur 
quod ipsi quidem cibi et dei creatura per se omnis munda sit, sed 
idolorum ac daemonum inuocatio ea faciat inmunda.
</p><p>tunc accedentes discipuli eius dixerunt ei: scis quia pharisaei 
audito uerbo scandalizati sunt? ex uno sermone omnis superstitio 
obseruationum iudaicarum fuerat elisa qui in cibis sumendis abominandis 
que religionem suam sitam arbitrantur. et quia crebro teritur in 
ecclesiasticis scripturis scandalum breuiter dicendum quid significet. 
scolon et scandalum nos offendiculum uel ruinam et inpactionem pedis 
possumus dicere. quando ergo legimus: quicumque de minimis istis 
scandalizauerit quempiam, hoc intellegimus, qui dicto facto ue 
occasionem ruinae cuiquam dederit.
</p><p>at ille respondens ait: omnis plantatio quam non plantauit pater 
meus caelestis eradicabitur. etiam quae plana uidentur in scripturis 
plena sunt quaestionibus. omnis, inquit, plantatio quam non plantauit 
pater meus caelestis eradicabitur. ergo eradicabitur et illa plantatio 
de qua apostolus ait: ego plantaui, apollo rigauit. sed soluitur 
quaestio ex eo quod sequitur: deus autem incrementum dedit. dicit et 
ipse: dei agricultura, dei aedificatio estis; et in alio loco: 
cooperatores dei sumus. si autem cooperatores, igitur et plantante paulo
 et rigante apollo deus cum operatoribus suis plantat et rigat. 
abutuntur hoc loco qui diuersas naturas introducunt dicentes: si 
plantatio quam non plantauit pater eradicabitur, ergo quam ille 
plantauit non potest eradicari. sed audiant illud hieremiae: ego uos 
plantaui uineam ueram, quomodo uersi estis in amaritudinem uitis 
alienae. plantauit quidem deus, et nemo potest eradicare plantationem 
eius. sed quoniam ista plantatio in uoluntate proprii arbitrii est, 
nullus alius eam eradicare poterit nisi ipsa tribuerit adsensum.
</p><p>sinite illos; caeci sunt duces caecorum. hoc est quod apostolus 
praeceperat: hereticum hominem post unam et alteram correptionem deuita,
 sciens quod peruersus sit huiusmodi et a semet ipso damnatus. in hunc 
sensum et saluator praecipit doctores pessimos dimittendos arbitrio suo 
sciens eos difficulter ad ueritatem posse trahi, caecos esse et caecum 
populum in errorem trahere.
</p><p>respondens autem petrus dixit ei: edissere nobis parabolam istam.
 et ille dixit: adhuc et uos sine intellectu estis? quod aperte dictum 
fuerat et patebat auditui, apostolus petrus per parabolam dictum putat 
et in re manifesta mysticam quaerit intellegentiam corripitur que a 
domino quare parabolice dictum putet quod perspicue locutus est.
ex quo animaduertimus uitiosum esse auditorem qui aut obscura manifeste 
aut manifeste dicta obscure uelit intellegere.
</p><p>non intellegitis quia omne quod intrat in os in uentrem uadit et 
in secessum emittitur? omnia euangeliorum loca apud hereticos et 
peruersos plena sunt scandalis. et ex hac sententiola quidam 
calumniantur quod dominus physicae disputationis ignarus putet omnes 
cibos in uentrem ire et in secessum digeri cum statim infusae escae per 
artus et uenas ac medullas neruos que fundantur; unde et multos qui 
uitio stomachi perpetem sustineant uomitum post cenas et prandia statim 
euomere quod ingesserint et tamen corpulentos esse quia ad primum tactum
 liquidior cibus et potus per membra fundantur. sed istiusmodi homines 
dum uolunt alterius imperitiam reprehendere ostendunt suam. quamuis enim
 tenuis umor et liquens esca cum in uenis et artubus concocta fuerit et 
digesta per occultos meatus corporis quos graeci porous~g uocant ad 
inferiora dilabitur et in secessum uadit.
</p><p>de corde enim exeunt cogitationes malae, homicidia, adulteria, 
fornicationes, et reliqua. de corde, inquit, exeunt cogitationes malae. 
ergo animae principale non secundum platonem in cerebro sed iuxta 
christum in corde est et arguendi ex hac sententia qui cogitationes a 
diabolo inmitti putant et non ex propria nasci uoluntate. diabolus 
adiutor esse et incentor malarum cogitationum potest, auctor esse non 
potest; sin autem semper in insidiis positus leuem cogitationum 
nostrarum scintillam suis fomitibus inflammarit, non debemus opinari eum
 cordis quoque occulta rimari sed ex corporis habitu et gestibus 
aestimare quid uersemus intrinsecus, uerbi gratia si pulchram mulierem 
nos crebro uiderit respicere, intellegit cor amoris iaculo uulneratum.
</p><p>et egressus inde iesus secessit in partes tyri et sidonis. 
scribis et pharisaeis calumniatoribus derelictis, transgreditur in 
partes tyri et sidonis ut tyrios sidonios que curaret. mulier autem 
cananaea egreditur de finibus pristinis ut clamans filiae impetret 
sanitatem. obserua quod in quinto decimo loco filia cananaea sanetur. 
miserere mei, domine fili dauid, filia mea male a daemonio uexatur. inde
 nouit uocare filium dauid quia egressa iam fuerat de finibus suis et 
errorem tyriorum ac sidoniorum loci ac fidei commutatione dimiserat. 
filia mea male a daemonio uexatur. ego filiam ecclesiae puto animas esse
 credentium quae male a daemonio uexabantur, ignorantes creatorem et 
adorantes lapidem.
</p><p>qui non respondit ei uerbum. non de superbia pharisaica nec de 
scribarum supercilio sed ne ipse sententiae suae uideretur contrarius 
per quam iusserat: in uiam gentium ne abieritis et in ciuitates 
samaritanorum ne intraueritis. nolebat enim occasionem calumniatoribus 
dare perfectam que salutem gentium passionis et resurrectionis tempori 
reseruabat. et accedentes discipuli eius rogabant eum dicentes: dimitte 
eam quia clamat post nos. discipuli illo adhuc tempore mysteria domini 
nescientes uel misericordia commoti rogabant pro cananaea muliere (quam 
alter euangelista syrophoenissam appellat) uel importunitate eius carere
 cupientes, quia non ut clementem sed ut durum medicum crebrius 
inclamaret. non sum missus nisi ad oues perditas domus israhel. non quo 
et ad gentes non missus sit sed quo primum ad israhel missus sit, ut 
illis non recipientibus euangelium iusta fieret ad gentes transmigratio.
 et significanter dixit: ad oues perditas domus israhel, ut ex hoc loco 
etiam unam erroneam ouem de alia parabola intellegamus.
</p><p>at illa uenit et adorauit eum dicens. mira sub persona mulieris 
cananitidis ecclesiae fides patientia humilitas, fides qua credidit 
sanari posse filiam suam, patientia qua totiens contempta in precibus 
perseuerat, humilitas qua se non canibus sed catulis comparat. canes 
autem ethnici propter idolatriam dicuntur qui esui sanguinis dediti et 
cadaueribus mortuorum feruntur in rabiem. nota quod ista cananitis 
perseueranter primum filium dauid deinde dominum uocet et ad extremum 
adoret ut deum.
</p><p>at illa dixit: etiam, domine, nam et catelli edunt de micis quae 
cadunt de mensa dominorum suorum. scio me, inquit, filiorum panem non 
mereri nec integros capere posse cibos nec sedere ad mensam cum patre, 
sed contenta sum reliquiis catulorum ut per humilitatem micarum ad panis
 integri ueniam magnitudinem. o mira rerum conuersio. israhel quondam 
filius, nos canes. pro diuersitate fidei ordo nominum commutatur. de 
illis postea dicitur: circumdederunt me canes multi; et: uidete canes, 
uidete malos operarios, uidete concisionem. nos audimus cum 
syrophoenissa et muliere quae sanguine fluxerat: magna est fides tua, 
fiat secundum fidem tuam, et: filia, fides tua te saluam fecit.
</p><p>cum que transisset inde iesus uenit secus mare galileae et 
ascendens in montem sedebat ibi. et accesserunt ad eum turbae multae 
habentes se cum mutos claudos caecos debiles et alios multos et 
proiecerunt eos ad pedes eius. in eo loco ubi latinus interpres 
transtulit debiles in graeco scriptum est kullous~g quod non generale 
debilitatis sed unius infirmitatis est nomen, ut, quo, modo claudus 
dicitur qui uno claudicat pede, sic kullos~g appellatur qui unam manum 
debilem habet. nos proprietatem huius uerbi non habemus. unde et in 
consequentibus euangelista ceterorum debilium exposuit sanitates, horum 
tacuit. quid enim sequitur?
</p><p>et curauit eos ita ut turbae mirarentur uidentes mutos loquentes,
 claudos ambulantes, caecos uidentes; et magnificabant deum israhel. de 
kullous~g tacuit quia quid e contrario diceret non habebat. hoc de uno 
uerbo. intueamur autem quod sanata cananaeae filia reuertatur ad iudeam 
et ad mare galileae et ascendat in montem et quasi auis teneros fetus 
prouocet ad uolandum ibi que sedeat, et turbae concurrant ad eum 
deducentes siue portantes se cum uariis oppressos infirmitatibus quos 
postquam curauit, dedit eis cibos et hoc opere completo ascendit in 
nauiculam et uenit in fines magedan. et ascendens in montem sedebat ibi,
 et accesserunt ad eum turbae. obserua quod multi claudi et caeci 
ducuntur ad montem ut ibi curentur a domino. iesus autem conuocatis 
discipulis suis ait: misereor turbae quia triduo iam perseuerant me cum 
et non habent quod manducent et dimittere eos ieiunos nolo ne deficiant 
in uia. uult pascere quos curauit; prius aufert debilitates, postea 
sanis offert cibos; conuocat quoque discipulos suos et quod facturus est
 loquitur ut uel magistri exemplum tribuat cum minoribus atque 
discipulis communicanda consilia uel ex confabulatione intellegant signi
 magnitudinem respondentes se panes in heremo non habere. misereor, 
inquit, turbae quia triduo iam perseuerant me cum. miseretur turbae quia
 in triduum dierum numero patri filio spiritui que sancto credebant. et 
non habent quod manducent. turba semper esurit et cibis indiget nisi 
saturetur a domino. et dimittere eos ieiunos nolo ne deficiant in uia. 
esuriebant post magnas debilitates et per patientiam futuros 
exspectabant cibos. non uult eos iesus dimittere ieiunos ne deficiant in
 uia. periclitatur ergo qui sine caelesti pane ad optatam mansionem 
peruenire festinat. unde et angelus loquitur ad heliam: surge et manduca
 quia grandem uiam ambulaturus es.
</p><p>et dicunt ei discipuli: unde ergo nobis in deserto panes tantos 
ut saturemus turbam tantam?
et ait illis iesus: quot panes habetis? at illi dixerunt: septem et 
paucos pisciculos, et reliqua. de hoc signo iam supra diximus et eadem 
repetere otiosi est; tantum in his quae discrepant inmoremur. supra 
legimus: uespere autem facto accesserunt ad eum discipuli dicentes: 
desertus est locus, et reliqua. hic discipulis conuocatis ipse dominus 
loquitur: misereor turbae quia triduo iam perseuerant me cum. ibi 
quinque panes erant et duo pisces, hic septem panes et pauci pisciculi, 
ibi supra fenum discumbunt, hic super terram, ibi qui comedunt quinque 
milia sunt iuxta panum numerum quos comedunt, hic quattuor milia, ibi 
duodecim cophini replentur de reliquiis fragmentorum, hic septem 
sportae. in superiori ergo signo quia propinqui erant et uicini quinque 
sensuum, non ipse dominus eorum recordatur sed discipuli, et recordantur
 uespere uicina nocte et inclinante iam sole. hic autem ipse dominus 
recordatur et misereri se dicit et causas miserationis exponit: quia 
triduo iam perseuerant me cum, et dimittere eos ieiunos non uult ne 
deficiant in uia. isti qui de septem panibus, hoc est sacrato aluntur 
numero atque perfecto, non sunt quinque milia sed quattuor milia qui 
numerus semper in laude ponitur et quadrangulus lapis non fluctuat, non 
est instabilis et ob hanc causam etiam euangelia in eo numero consecrata
 sunt.
</p><p>16. at ille respondens ait eis: facto uespere dicitis: serenum 
erit, rubicundum est enim caelum; et mane: hodie tempestas, rutilat enim
 triste caelum. faciem ergo caeli iudicare nostis, signa autem temporum 
non potestis. hoc in plerisque codicibus non habetur, sensus que 
manifestus est quod ex elementorum ordine atque constantia possint et 
sereni et pluuiae dies praenosci; scribae autem et pharisaei, qui 
uidebantur legis esse doctores, ex prophetarum uaticinio non poterunt 
intellegere saluatoris aduentum.
</p><p>et relictis illis abiit, et cum uenissent discipuli eius trans 
fretum obliti sunt panes accipere. relictis scribis et pharisaeis quibus
 dixerat: generatio mala et adultera signum quaerit, et signum non 
dabitur ei nisi signum ionae, recte abiit trans fretum et gentium 
secutus est populus. quid autem sibi uelit signum ionae iam supra dictum
 est. cauete a fermento pharisaeorum et sadducaeorum. qui cauet a 
fermento pharisaeorum et sadducaeorum, legis ac litterae praecepta non 
seruat, traditiones hominum neglegit ut faciat mandatum dei.
</p><p>quid cogitatis intra uos modicae fidei quia panes non habetis? 
nondum intellegitis neque recordamini quinque panum quinque milia 
hominum et quot cophinos sumpsistis, et reliqua. per occasionem 
praecepti quo saluator iusserat dicens: cauete a fermento pharisaeorum 
et sadducaeorum, docet eos quid significent quinque panes et septem 
quinque milia hominum et quattuor milia quae pasta sunt in heremo, quod,
 licet signorum magnitudo perspicua sit, tamen et aliud spiritali 
intellegentia demonstretur. si enim fermentum pharisaeorum et 
sadducaeorum non corporalem panem sed traditiones peruersas et heretica 
significat dogmata, quare et cibi quibus nutritus est populus dei non 
ueram doctrinam integram que significent? quaerat aliquis et dicat: 
quomodo panes non habebant qui statim inpletis septem sportis 
ascenderunt nauiculam et uenerunt in fines magedan ibi que audiunt 
nauigantes quod cauere debeant a fermento pharisaeorum et sadducaeorum? 
sed scriptura testatur quod obliti sint eos se cum tollere. hoc est 
fermentum de quo et apostolus loquitur: modicum fermentum totam massam 
corrumpit. istiusmodi fermentum quod omni ratione uitandum et habuit 
marcion et ualentinus et omnes heretici. fermentum hanc uim habet ut, si
 farinae mixtum fuerit, quod paruum uidebatur crescat in maius et ad 
saporem suum uniuersam consparsionem trahat. ita et doctrina heretica, 
si uel modicam scintillam in tuum pectus iecerit, in breui ingens flamma
 subcrescit et totam hominis possessionem ad se trahit. denique 
sequitur: tunc intellexerunt quia non dixisset cauendum a fermento panum
 sed a doctrina pharisaeorum et sadducaeorum.
</p><h3 align="center"><a name="TOC-LIBER-3"></a>LIBER 3</h3>
<p>uenit autem iesus in partes caesareae philippi. philippus iste est 
frater herodis de quo supra diximus, tetrarcha itureae et traconitidis 
regionum qui in honorem tiberii caesaris caesaream philippi (quae nunc 
paneas dicitur) appellauit et est in prouincia phoenicis, imitatus 
herodem patrem qui in honorem augusti caesaris appellauit caesaream, 
quae prius turris stratonis uocabatur et ex nomine filiae eius libiadem 
trans iordanem exstruxit. iste locus est caesarea philippi ubi iordanis 
ad radices oritur libani et habet duos fontes, unum nomine ior et 
alterum dan, qui simul mixti iordanis nomen efficiunt.
</p><p>et interrogabat discipulos suos dicens: quem dicunt homines esse 
filium hominis? non dixit: quem me dicunt esse homines, sed filium 
hominis, ne iactanter de se quaerere uideretur. et nota quod ubicumque 
scriptum est in ueteri testamento filius hominis, in hebraeo positum sit
 filius adam illud que quod in psalmo legimus: filii hominum usquequo 
graui corde, in hebraeo dicitur filii adam. pulchre autem interrogat: 
quem dicunt esse homines filium hominis, quia qui de filio hominis 
loquuntur homines sunt; qui uero diuinitatem eius intellegunt, non 
homines sed dii appellantur. at illi dixerunt: alii iohannem baptistam, 
alii heliam, alii uero hieremiam aut unum ex prophetis. miror quosdam 
interpretes causas errorum inquirere singulorum et disputationem 
longissimam texere quare dominum nostrum iesum christum alii iohannem 
putauerint, alii heliam, alii uero hieremiam aut unum ex prophetis, cum 
sic errare potuerint in helia et hieremia quo modo herodes errauit in 
iohanne dicens: quem ego decollaui iohannem ipse surrexit a mortuis, et 
uirtutes operantur in eo. uos autem quem me esse dicitis? respondit 
simon petrus: tu es christus filius dei uiui. prudens lector adtende 
quod ex consequentibus textu que sermonis apostoli nequaquam homines sed
 dii appellentur. cum enim dixisset: quem dicunt homines esse filium 
hominis, subiecit: uos autem quem me esse dicitis? illis quia homines 
sunt humana opinantibus, uos qui dii estis quem me esse existimatis? 
petrus ex persona omnium apostolorum profitetur: tu es christus filius 
dei uiui. deum uiuum appellat ad comparationem horum deorum qui putantur
 dii sed mortui sunt, saturnum iouem cererem liberum herculem et cetera 
idolorum portenta significans. respondens iesus dixit ei: beatus es 
simon bar iona quia caro et sanguis non reuelauit tibi sed pater meus 
qui in caelis est. testimonium de se apostoli reddit uicem. petrus 
dixerat: tu es christus filius dei uiui, mercedem recepit uera 
confessio: beatus es simon bar iona. quare? quia non reuelauit tibi caro
 et sanguis sed reuelauit pater. quod caro et sanguis reuelare non 
potuit spiritus sancti gratia reuelatum est. ergo ex confessione 
sortitur uocabulum quod reuelationem ex spiritu sancto habeat, cuius et 
filius appellandus sit. siquidem bar iona in lingua nostra sonat filius 
columbae. alii simpliciter accipiunt quod simon, id est petrus, filius 
sit iohannis iuxta alterius loci interrogationem: simon iohannis diligis
 me, qui respondit: domine tu scis, et uolunt scriptorum uitio 
deprauatum ut pro bar iohanna, hoc et filio iohannis, bar iona scriptum 
sit una detracta syllaba. iohanna autem interpretatur domini gratia. 
utrumque autem nomen mystice intellegi potest quo et columba spiritum 
sanctum et gratia dei donum significet spiritale. illud quoque quod ait:
 quia caro et sanguis non reuelauit tibi, apostolicae narrationi compara
 in qua ait: continuo non adquieui carni et sanguini, carnem ibi et 
sanguinem iudaeos significans ut hic quoque sub alio sensu demonstretur 
quod ei non per doctrinam pharisaeorum sed per dei gratiam christus dei 
filius reuelatus sit. et ego dico tibi. quid est quod ait: et ego dico 
tibi? quia tu mihi dixisti: tu es christus filius dei uiui, et ego dico 
tibi non sermone casso et nullum habente opus sed dico tibi quia meum 
dixisse fecisse est. quia tu es petrus et super hanc petram aedificabo 
ecclesiam meam. sicut ipse lumen apostolis donauit ut lumen mundi 
appellarentur, et cetera quae ex domino sortiti uocabula sunt; ita et 
simoni qui credebat in petram christum petri largitus est nomen, ac 
secundum metaphoram petrae recte dicitur ei: aedificabo ecclesiam meam 
super te. et portae inferi non praeualebunt aduersus eam. ego portas 
inferi uitia reor atque peccata uel certe hereticorum doctrinas per quas
 inlecti homines ducuntur ad tartarum.
nemo itaque putet de morte dici, quod apostoli condicioni mortis 
subiecti non fuerint, quorum martyria uideat coruscare.
</p><p>et tibi dabo claues regni caelorum, et quodcumque ligaueris super
 terram erit ligatum et in caelis et quodcumque solueris super terram 
erit solutum et in caelis. istum locum episcopi et presbiteri non 
intellegentes, aliquid sibi de pharisaeorum adsumunt supercilio ut uel 
damnet innocentes uel soluere se noxios arbitrentur, cum apud deum non 
sententia sacerdotum sed reorum uita quaeratur. legimus in leuitico de 
leprosis ubi iubentur ut ostendant se sacerdotibus et, si lepram 
habuerint, tunc a sacerdote inmundi fiant, non quo sacerdotes leprosos 
faciant et inmundos, sed quo habeant notitiam leprosi et non leprosi et 
possint discernere qui mundus qui ue inmundus sit. quomodo ergo ibi 
leprosum sacerdos inmundum facit, sic et hic alligat uel soluit 
episcopus et presbiter non eos qui insontes sunt uel noxii, sed pro 
officio suo, cum peccatorum audierit uarietates scit qui ligandus sit, 
qui soluendus. tunc praecepit discipulis suis ut nemini dicerent quia 
ipse esset iesus christus. supra mittens discipulos ad praedicandum, 
iusserat eis ut adnuntiarent aduentum suum; hic praecepit ne se dicant 
esse iesum christum. mihi uidetur aliud esse christum praedicare, aliud 
iesum christum. christus commune dignitatis est nomen, iesus proprium 
uocabulum saluatoris. potest autem fieri ut idcirco ante passionem et 
resurrectionem se noluerit praedicari ut completo postea sanguinis 
sacramento oportunius apostolis diceret: euntes docete omnes gentes, et 
reliqua. quod ne quis putet nostrae esse tantum intellegentiae et non 
sensus euangelici, quae sequuntur causas prohibitae tunc praedicationis 
exponunt.
</p><p>exinde coepit iesus ostendere discipulis suis quia oporteret eum 
ire hierosolymam et multa pati a senioribus et scribis et principibus 
sacerdotum et occidi et tertia die resurgere. est autem sensus: tunc me 
praedicate cum ista passus fuero quia non prodest christum publice 
praedicare et eius uulgare in populis maiestatem quem post paululum 
flagellatum uisuri sint et crucifixum multa pati a senioribus et scribis
 et principibus sacerdotum. et nunc iesus multa patitur ab his qui 
rursum sibi crucifigunt filium dei et, cum seniores putentur in ecclesia
 et principes sacerdotum, simplicem sequentes litteram, occidunt filium 
dei qui totus sentitur in spiritu.
</p><p>et adsumens eum petrus coepit increpare illum dicens: absit a te,
 domine, non erit tibi hoc. qui conuersus dixit petro: uade post me, 
satanas, scandalum es mihi quia non sapis ea quae dei sunt sed ea quae 
hominum. saepe diximus nimii ardoris amoris que quam maximi fuisse 
petrum in dominum saluatorem. quia ergo post confessionem suam qua 
dixerat: tu es christus filius dei uiui, et praemium saluatoris quod 
audierat: beatus es simon bar iona, quia caro et sanguis non reuelauit 
tibi sed pater meus qui in caelis est, repente audit a domino oportere 
se ire hierosolymam ibi que multa pati a senioribus et scribis et 
principibus sacerdotum et occidi et tertia die resurgere, non uult 
destrui confessionem suam nec putat fieri posse ut dei filius occidatur,
 adsumit que eum in affectum suum uel separatim ducit ne praesentibus 
ceteris condiscipulis magistrum uideatur arguere, et coepit increpare 
illum amantis affectu et optans dicere: absit a te domine, uel ut melius
 habetur in graeco, hile�s~g soi~g kurie~g, hoc est: propitius sis, 
domine, non erit hoc, non potest fieri nec recipiunt aures meae ut dei 
filius occidendus sit. ad quem dominus conuersus ait: uade retro me, 
satanas, scandalum es mihi. satanas interpretatur aduersarius siue 
contrarius. quia contraria, inquit, loqueris uoluntati meae debes 
aduersarius appellari. multi putant quod non petrus correptus sit, sed 
aduersarius spiritus qui haec dicere apostolo suggerebat. sed mihi error
 apostolicus et de pietatis affectu ueniens numquam incentiuum uidebitur
 diaboli. uade post me, satana. diabolo dicitur: uade retro; petrus 
audit: uade retro me, hoc est sequere sententiam meam, quia non sapis ea
 quae dei sunt sed quae hominum. meae uoluntatis est et patris cuius 
ueni facere uoluntatem ut pro hominum salute moriar; tu tuam tantum 
considerans uoluntatem, non uis granum tritici in terram cadere ut 
multos fructus adferat. prudens lector inquirat quomodo post tantam 
beatitudinem: beatus es simon bar iona, et: tu es petrus et super hanc 
petram aedificabo ecclesiam meam, et portae inferi non praeualebunt 
aduersus eam, et tibi dabo claues regni caelorum, et quod ligaueris uel 
solueris super terram erit ligatum uel solutum in caelo, nunc audiat: 
uade retro me, satana, scandalum es mihi, aut quae sit tam repentina 
conuersio ut post tanta praemia satanas appelletur. sed consideret qui 
hoc quaerit petro illam benedictionem et beatitudinem ac potestatem et 
aedificationem super eum ecclesiae in futuro promissam, non in praesenti
 datam. aedificabo, inquit, ecclesiam meam super te, et portae inferi 
non praeualebunt aduersus eam, et dabo tibi claues regni caelorum. omnia
 de futuro quae si statim dedisset ei, numquam in eo prauae confessionis
 error inuenisset locum.
</p><p>tunc iesus dixit discipulis suis: si quis uult post me uenire 
abneget se ipsum et tollat crucem suam et sequatur me, et cetera. qui 
deponit ueterem hominem cum operibus eius denegat semet ipsum dicens: 
uiuo autem iam non ego, uiuit uero in me christus, tollit que crucem 
suam et mundo crucifigitur. cui autem mundus crucifixus est sequitur 
dominum crucifixum. aut quam dabit homo commutationem pro anima sua? pro
 israhel datur commutatio aegyptus et aethiopia et soene, pro anima 
humana illa sola est retributio quam psalmista canit: quid retribuam 
domino pro omnibus quae retribuit mihi? calicem salutaris accipiam et 
nomen domini inuocabo.
</p><p>filius enim hominis uenturus est in gloria patris sui cum angelis
 suis et tunc reddet unicuique secundum opus eius. petrus ad 
praedicationem mortis dominicae scandalizatus, sententia domini fuerat 
increpatus; prouocati discipuli ut abnegarent se et tollerent crucem 
suam et morientium animo magistrum sequerentur. grandis terror 
audientium et qui possit, principe apostolorum perterrito, etiam aliis 
metum inicere. idcirco tristibus laeta succedunt et dicit: filius 
hominis uenturus est in gloria patris sui cum angelis suis. times 
mortem, audi gloriam triumphantis, uereris crucem, ausculta angelorum 
ministeria. et tunc, inquit, reddet unicuique secundum opera eius. non 
est distinctio iudaei et ethnici, uiri et mulieris, pauperum et diuitum,
 ubi non personae sed opera considerantur.
</p><p>amen dico uobis: sunt quidam de hic adstantibus qui non gustabunt
 mortem donec uideant filium hominis uenientem in regno suo. terrorem 
apostolorum spe medicari uoluerat promissorum dicens: filius hominis 
uenturus est in gloria patris sui cum angelis suis; insuper auctoritate 
iudicis addita: et reddet unicuique secundum opera sua. poterat 
apostolorum tacita cogitatio istiusmodi scandalum sustinere: occisionem 
et mortem nunc dicis esse uenturam; quod autem promittis adfuturum te in
 gloria patris cum angelorum ministeriis et iudicis potestate, hoc in 
dies erit et in tempora longa differtur. praeuidens ergo occultorum 
cognitor quid possint obicere, praesentem timorem praesenti compensat 
praemio. quid enim dicit? sunt quidam de hic adstantibus qui non 
gustabunt mortem donec uideant filium hominis uenientem in regno suo, ut
 qualis uenturus est postea, ob incredulitatem uestram praesenti tempore
 demonstretur.
</p><p>17. et post dies sex adsumens iesus petrum et iacobum et iohannem
 fratrem eius. quare petrus et iacobus et iohannes in quibusdam 
euangeliorum locis separentur a ceteris aut quid priuilegii habeant 
extra alios apostolos crebro diximus. nunc quaeritur quomodo post dies 
sex adsumpserit eos et duxerit in montem excelsum seorsum, cum lucas 
euangelista octonarium numerum ponat. sed facilis responsio est quia hic
 medii ponuntur dies ibi primus additur et extremus. non enim dicitur: 
post dies octo adsumit iesus petrum et iacobum et iohannem, sed die 
octaua. et ducit illos in montem excelsum seorsum. ducere ad montana 
discipulos pars regni est. ducuntur seorsum quia multi uocati pauci 
electi. et transfiguratus est ante eos. qualis futurus est tempore 
iudicandi talis apostolis apparuit. quod autem dicit: transfiguratus est
 ante eos, nemo putet pristinam eum formam et faciem perdidisse uel 
amisisse corporis ueritatem et adsumpsisse corpus uel spiritale uel 
aerium, sed quomodo transformatus sit euangelista demonstrat dicens: et 
resplenduit facies eius sicut sol, uestimenta autem eius facta sunt alba
 sicut nix. ubi splendor faciei ostenditur et candor describitur 
uestium, non substantia tollitur sed gloria commutatur.
resplenduit facies eius sicut sol. certe transformatus est dominus in 
eam gloriam qua uenturus est postea in regno suo. transformatio 
splendorem addidit, faciem non subtraxit. esto corpus spiritale fuerit, 
numquid et uestimenta mutata sunt quae in tantum fuere candida ut alius 
euangelista dixerit: qualia fullo super terram non potest facere. quod 
autem fullo super terram potest facere, corporale est et tactui 
subiacet, non spiritale et aerium, quod inludat oculis et tantum in 
fantasmate conspiciatur.
</p><p>et ecce apparuit illis moyses et helias cum eo loquentes. scribis
 et pharisaeis temptantibus se et de caelo signa poscentibus dare 
noluit, sed prauam postulationem confutauit responsione prudenti. hic 
uero ut apostolorum augeat fidem dat signum de caelo, helia inde 
descendente quo conscenderat et moyse ab inferis resurgente; quod et 
achaz per esaiam praecipitur ut petat sibi signum de excelso aut de 
inferno. nam quod dictum est: apparuit illis moyses et helias cum eo 
loquentes, et in alio refertur euangelio nuntiasse ei quae hierosolymis 
passurus esset. lex ostenditur et prophetae qui et passionem domini et 
resurrectionem crebris uocibus nuntiarunt. respondens autem petrus dixit
 ad iesum: domine, bonum est nos hic esse. quia ad montana conscenderat,
 non uult ad terrena descendere, sed semper in sublimibus perseuerare. 
si uis, faciam hic tria tabernacula, tibi unum, et moysi unum et heliae 
unum. erras, petre, sicut et alius euangelista testatur: nescis quid 
dicas. noli tria tabernacula quaerere cum unum sit tabernaculum 
euangelii in quo lex et prophetae recapitulandae sunt. si autem quaeris 
tria tabernacula, nequaquam seruos cum domino conferas. sed fac tria 
tabernacula, immo unum patri et filio et spiritui sancto ut quorum est 
una diuinitas unum sit et in pectore tuo tabernaculum. adhuc eo loquente
 ecce nubes lucida obumbrauit eos et uox de nube dicens: hic est filius 
meus dilectus in quo mihi complacui, ipsum audite. quia imprudenter 
interrogauerat propterea responsionem domini non meretur, sed pater 
respondit pro filio ut uerbum domini compleretur: ego testimonium non 
dico pro me, sed pater qui me misit, ipse pro me dicit testimonium. 
nubes autem uidetur lucida et obumbrat eos ut qui carnale e frondibus 
aut tentoriis quaerebant tabernaculum, nubis lucidae operirentur 
umbraculo. uox quoque de caelo patris loquentis auditur quae testimonium
 perhibeat filio et petrum errore sublato doceat ueritatem, immo per 
petrum ceteros apostolos. hic est, ait, filius meus dilectus, huic 
fiendum est tabernaculum, huic obtemperandum; hic est filius meus, illi 
serui sunt; moyses et helias debent et ipsi uobis cum in penetralibus 
cordis sui domino tabernaculum praeparare.
</p><p>et audientes discipuli ceciderunt in faciem suam et timuerunt 
ualde. triplicem ob causam pauore terrentur: uel quia se errasse 
cognouerant uel quia nubis lucida operuerat eos aut quia dei patris 
uocem loquentis audierant. humana fragilitas conspectum maioris gloriae 
ferre non sustinet ac toto animo et corpore contremiscens ad terram 
cadit. quanto quis ampliora quaesierit, tanto magis ad inferiora 
conlabitur, si ignorauerit mensuram suam. et accessit iesus et tetigit 
eos. quia illi iacebant et surgere non poterant ipse clementer accedit 
et tangit eos ut tactu timorem fuget et debilitata membra solidentur. 
dixit que eis: surgite et nolite timere. quos manu sanauerat, sanat 
imperio.
nolite timere. primum timor expellitur ut postea doctrina tribuatur. 
leuantes autem oculos suos neminem uiderunt nisi solum iesum. 
rationabiliter postquam surrexerant non uiderunt nisi solum iesum ne, si
 moyses et helias perseuerassent cum domino, patris uox uideretur 
incerta cui potissimum daret testimonium. uident ergo iesum stantem 
ablata nube et moysen et heliam euanuisse, quia postquam legis et 
prophetarum umbra discesserit quae uelamento suo apostolos texerat, 
utrumque in euangelio repperitur. et descendentibus illis de monte 
praecepit iesus dicens: nemini dixeritis uisionem donec filius hominis a
 mortuis resurgat. futuri regni praemeditatio et gloria triumphantis 
demonstrata fuerat in monte. non ergo uult hoc in populos praedicari ne 
et incredibile esset pro rei magnitudine et post tantam gloriam apud 
rudes animos sequens crux scandalum faceret.
</p><p>et interrogauerunt eum discipuli dicentes: quid ergo scribae 
dicunt quod heliam oporteat primum uenire? nisi causas nouerimus quare 
interrogauerint discipuli super heliae nomine, stulta uidetur et 
extraordinaria eorum interrogatio. quid enim pertinet ad ea quae supra 
scripta sunt de heliae aduentu quaerere? traditio pharisaeorum est iuxta
 malachiam prophetam qui est nouissimus in duodecim quod helias ueniat 
ante aduentum saluatoris et reducat cor patrum ad filios et filiorum ad 
patres et restituat omnia in antiquum statum. aestimant ergo discipuli 
transformationem gloriae hanc esse quam in monte uiderant et dicunt: si 
iam uenisti in gloria, quomodo praecursor tuus non apparet, maxime quia 
heliam uiderant recessisse. quando autem adiciunt: scribae dicunt quod 
heliam oporteat primum uenire, primum dicendo ostendunt quod nisi helias
 uenerit non sit secundum scripturas saluatoris aduentus.
</p><p>at ille respondens ait eis: helias quidem uenturus est et 
restituet omnia; dico autem uobis quia helias iam uenit, et reliqua. 
ipse qui uenturus est in secundo saluatoris aduentu iuxta corporis 
fidem, nunc per iohannem uenit in uirtute et spiritu, sed non 
cognouerunt eum fecerunt que ei quaecumque uoluerunt, hoc est spreuerunt
 et decollauerunt eum. sic et filius hominis passurus est ab eis. 
quaeritur autem cum herodes et herodias iohannem interfecerint, quomodo 
ipsi iesum quoque crucifixisse dicantur, cum legamus eum a scribis et 
pharisaeis interfectum; et breuiter respondendum quod et in iohannis 
nece pharisaeorum factio consenserit et in occisione domini herodes 
iunxerit uoluntatem suam, qui inlusum atque dispectum remiserit ad 
pilatum ut crucifigeret eum.
</p><p>domine miserere filio meo quia lunaticus est et male patitur, nam
 saepe cadit in ignem et crebro in aquam; et obtuli eum discipulis tuis 
et non potuerunt curare eum. quam ob causam daemon obseruans lunae 
cursum corripiat homines et per creaturas infamare studeat creatorem 
supra diximus. mihi autem uidetur iuxta tropologiam lunaticus esse qui 
per horarum momenta mutatur ad uitia nec persistit in coepto sed crescit
 atque decrescit, et nunc in ignem fertur quo adulterantium corda 
succensa sunt, nunc in aquas quae non ualent extinguere caritatem. quod 
autem dicit: obtuli eum discipulis tuis et non potuerunt curare eum, 
latenter accusat apostolos, cum inpossibilitas curandi interdum non ad 
inbecillitatem curantium sed ad eorum qui curandi sunt fidem referatur, 
dicente domino: fiat tibi secundum fidem tuam. respondens iesus ait: o 
generatio incredula et peruersa quo usque ero uobis cum? usque quo 
patiar uos? non quo taedio superatus sit et mansuetus ac mitis qui non 
aperuit sicut agnus coram tondente os suum, in uerba furoris eruperit 
sed quo in similitudinem medici, si aegrotum uideat contra sua praecepta
 se gerere dicat: usque quo accedam ad domum tuam, quo usque artis 
perdam industriam me aliud iubente et te aliud perpetrante. in tantum 
autem non est iratus homini sed uitio et per unum hominem iudaeos arguit
 infidelitatis ut statim intulerit: adferte eum huc ad me. et increpauit
 eum iesus, et exiit ab eo daemonium. non ille qui patiebatur sed daemon
 debuerat increpari. siue increpauit puerum et exiit ab eo daemon quia 
propter peccata sua a daemone fuerat oppressus.
</p><p>et dixerunt: quare nos non potuimus eicere illum? qui dixit 
illis: propter incredulitatem uestram.
hoc est quod in alio loco dicit: quaecumque in nomine meo petieritis 
credentes accipietis. ergo quotiens non accipimus, non praestantis est 
inpossibilitas sed culpa precantium. si habueritis fidem ut granum 
sinapis, dicetis monti huic: transi hinc, et transibit. putant aliqui 
fidem grano sinapis comparatam paruam dici, quo regnum caelorum grano 
sinapis conferatur, cum apostolus dicat: et si totam fidem habuero ita 
ut montes transferam, ergo magna est fides quae grano sinapis 
coaequatur. montis translatio non eius significatur quem oculis carnis 
aspicimus sed illius qui a domino translatus fuerat ex lunatico. quid 
enim ait? dicetis monti huic: transi hinc, et transibit. ex quo 
stultitiae coarguendi qui contendunt apostolos omnes que credentes ne 
paruam quidem habuisse fidem quia nullus eorum montes transtulerit. 
neque enim tantum prodest montis de alio in alium locum translatio et 
uana signorum quaerenda ostentatio quantum in utilitatem omnium iste 
mons transferendus est qui per prophetam corrumpere dicitur omnem 
terram. hoc autem genus non eicitur nisi per orationem et ieiunium. dum 
docet quomodo nequissimus daemon possit expelli, omnes instituit ad 
uitam.
</p><p>conuersantibus autem eis in galilea dixit illis iesus: filius 
hominis tradendus est in manus hominum, et occident eum, et tertia die 
resurget. et contristati sunt uehementer. semper prosperis miscet 
tristitiam ut cum repente uenerint non terreant apostolos sed a 
praemeditatis ferantur animis. si enim contristat eos quod occidendus 
est, debet laetificare quod dicitur: die tertio resurrecturus est. porro
 quod contristantur, et contristantur uehementer non de infidelitate 
uenit, alioquin et petrum scierant esse correptum quare non saperet ea 
quae dei sunt sed quae hominum; uerum quia pro dilectione magistri nihil
 de eo sinistrum et humile patiuntur audire.
</p><p>et cum uenissent capharnaum accesserunt qui didragma accipiebant 
ad petrum et dixerunt: magister uester non soluit didragma. ait eis: 
etiam. post augustum caesarem iudea facta tributaria et omnes censi 
capite ferebantur. unde et ioseph cum maria cognata sua professus est in
 bethleem. rursum quoniam nutritus erat in nazareth, quod est oppidum 
galileae capharnaum urbi subiacens, reposcitur tributa; et pro signorum 
magnitudine hi qui exigebant non audent ipsum repetere, sed discipulum 
conueniunt siue malitiose interrogant utrum reddat tributa an 
contradicat caesaris uoluntati iuxta quod et in alio loco legimus: licet
 tributa caesari soluere annon. et cum intrasset domum praeuenit eum 
iesus dicens. qui didragma exigebant seorsum conuenerant petrum; cum que
 intrasset domum, antequam petrus suggerat, dominus interrogat ne 
scandalizentur discipuli ad postulationem tributi, cum uideant eum nosse
 quae absente se gesta sunt.
</p><p>quid tibi uidetur simon? reges terrae a quibus accipiunt tributum
 uel censum, a filiis suis an ab alienis? et ille dixit: ab alienis. 
dixit illi iesus: ergo liberi sunt filii. dominus noster et secundum 
carnem et secundum spiritum filius regis erat uel ex dauid stirpe 
generatus uel omnipotentis uerbum patris. ergo tributa quasi regum 
filius non debebat, sed qui humilitatem carnis adsumpserat debuit 
adimplere omnem iustitiam. nos que infelices qui christi censemur nomine
 et nihil dignum tanta facimus maiestate, ille pro nobis et crucem 
sustinuit et tributa reddidit, nos pro illius honore tributa non 
reddimus et quasi filii regis a uectigalibus inmunes sumus. uade ad mare
 et mitte hamum et eum piscem qui primus ascenderit tolle et aperto ore 
eius inuenies staterem; illum sumens da eis pro me et te. quid primum 
mirer in hoc loco nescio utrum praescientiam an magnitudinem saluatoris,
 praescientiam quod nouerat habere piscem in ore staterem et quod primus
 ipse capiendus esset, magnitudinem atque uirtutem si ad uerbum eius 
statim stater in ore piscis creatus est et quod futurum erat ipse 
loquendo fecerit.
uidetur autem mihi secundum mysticos intellectus iste esse piscis qui 
primus captus est qui in profundo maris erat et in salsis amaris que 
gurgitibus morabatur, ut per secundum adam liberaretur primus adam, et 
id quod in ore eius, hoc est in confessione, fuerat inuentum pro petro 
et domino redderetur. et pulchre id ipsum quidem datur pretium sed 
diuisum est quia pro petro quasi pro peccatore pretium reddebatur, 
dominus autem noster peccatum non fecerat nec dolus inuentus est in ore 
eius. stater dicitur qui duo habet didragma ut ostenderetur similitudo 
carnis, dum eodem et dominus et seruus pretio liberantur. sed et 
simpliciter intellectum aedificat auditorem, dum tantae dominus fuerit 
paupertatis ut unde tributa pro se et apostolo reddere non habuerit. 
quod si quis obicere uoluerit: et quomodo iudas in loculis portabat 
pecuniam, respondebimus rem pauperum in usus suos conuertere nefas 
putauit nobis que idem tribuit exemplum.
</p><p>18. in illa hora accesserunt discipuli ad iesum dicentes: quis 
putas maior est in regno caelorum? quod saepe monui etiam nunc 
obseruandum est; causae quaerendae sunt singulorum domini dictorum atque
 factorum. post inuentum staterem, post tributa reddita, quid sibi uult 
repentina apostolorum interrogatio? in illa hora accesserunt discipuli 
ad iesum dicentes: quis putas maior est in regno caelorum? quia uiderant
 pro petro et domino idem tributum redditum ex aequalitate pretii 
arbitrati sunt omnibus apostolis petrum esse praelatum, qui in 
redditione tributi domino fuerat comparatus; ideo interrogant quis maior
 sit in regno caelorum. uidens que iesus cogitationes eorum et causas 
erroris intellegens, uult desiderium gloriae humilitatis contentione 
sanare. et aduocans iesus paruulum statuit eum in medio eorum. uel 
simpliciter quemlibet paruulum ut aetatem quaereret et similitudinem 
innocentiae demonstraret uel certe paruulum statuit in medio eorum se 
ipsum, qui non ministrari uenerat sed ministrare ut eis humilitatis 
tribueret exemplum. alii paruulum interpretantur spiritum sanctum quem 
posuerit in cordibus discipulorum ut superbiam humilitate mutarent.
</p><p>amen dico uobis: nisi conuersi fueritis ut efficiamini sicut 
paruuli, non intrabitis in regnum caelorum. non praecipitur apostolis ut
 aetatem habeant paruulorum, sed ut innocentiam, et quod illi per annos 
possident, hi possideant per industriam, ut malitia non sapientia 
paruuli sint. quicumque ergo humiliauerit se sicut paruulus iste, hic 
est maior in regno caelorum. sicut iste paruulus cuius uobis exemplum 
tribuo non perseuerat in iracundia, non laesus meminit, non uidens 
pulchram mulierem delectatur, non aliud cogitat et aliud loquitur, sic 
et uos nisi talem habueritis innocentiam et animi puritatem, regna 
caelorum non poteritis intrare. siue aliter: quicumque humiliauerit se 
sicut paruulus iste, hic est maior in regno caelorum, qui imitatus me 
fuerit et se in exemplum mei humiliauerit ut tantum se deiciat quantum 
ego deieci formam serui accipiens, hic intrabit in regnum caelorum. et 
qui susceperit unum paruulum talem in nomine meo, me suscipit. qui talis
 fuerit ut christi imitetur humilitatem et innocentiam, in eo christus 
suscipitur. et prudenter ne, cum delatum fuerit apostolis, se putent 
honoratos, adiecit non illos sui merito, sed magistri honore 
suscipiendos.
</p><p>qui autem scandalizauerit unum de pusillis istis. nota quod qui 
scandalizatur paruulus est; maiores enim scandala non recipiunt. expedit
 ei ut suspendatur mola asinaria in collo eius et demergatur in 
profundum maris. quamquam haec generalis possit esse sententia aduersum 
omnes qui aliquem scandalizant, tamen iuxta consequentiam sermonis etiam
 contra apostolos dictum intellegi potest, qui interrogando quis maior 
esset in regno caelorum, uidebantur inter se de dignitate contendere et,
 si in hoc uitio permansissent, poterant eos quos ad fidem uocabant, per
 suum scandalum perdere, dum apostolos uident inter se de honore 
pugnare. quod autem dixit: expedit ei ut suspendatur mola asinaria in 
collo eius, secundum ritum prouinciae loquitur quo maiorum criminum ista
 apud ueteres iudaeos poena fuerit ut in profundo ligato saxo 
demergerentur. expedit autem ei quia multo melius est pro culpa breuem 
recipere poenam quam aeternis seruari cruciatibus. non enim uindicabit 
dominus bis in id ipsum.
</p><p>uae mundo ab scandalis.
necesse est ut ueniant scandala uerumtamen uae homini per quem scandalum
 uenit. non quo necesse sit uenire scandala (alioquin absque culpa 
essent qui scandalum faciunt) sed cum necesse sit in isto mundo fieri 
scandala unusquisque suo uitio scandalis patet. simul que per generalem 
sententiam percutitur iudas qui proditioni animum praeparauerat. si 
autem manus tua uel pes tuus scandalizat te, abscide eum et proice abs 
te, et reliqua. necesse est quidem uenire scandala, uae tamen ei est 
homini, qui quod necesse est ut in mundo fiat, uitio suo facit ut per se
 fiat. igitur omnis truncatur affectus et uniuersa propinquitas 
amputatur ne per occasionem pietatis unusquisque credentium scandalis 
pateat. si, inquit, ita est quis tibi coniunctus ut manus pes oculus et 
est utilis atque sollicitus et acutus ad perspiciendum, scandalum autem 
tibi facit et propter dissonantiam morum te pertrahit in gehennam, 
melius est ut propinquitate eius et emolumentis carnalibus careas quam 
dum uis lucrifacere cognatos et necessarios causam habeas ruinarum. 
itaque non frater, non uxor, non filii, non amici, non omnis affectus 
qui nos excludere potest a regno caelorum amori domini praeponatur. 
nouit unusquisque credentium quid sibi noceat uel in quo sollicitetur 
animus ac saepe temptetur. melius est uitam solitariam ducere quam ob 
uitae praesentis necessaria aeternam uitam perdere.
</p><p>uidete ne contemnatis unum ex pusillis istis. dico enim uobis 
quia angeli eorum semper uident faciem patris mei qui in caelis est. 
supra dixerat per manum et pedem et oculum omnes propinquitates et 
necessitudines quae scandalum facere poterant amputandas; austeritatem 
itaque sententiae subiecto praecepto temperat dicens: uidete ne 
contemnatis unum ex pusillis istis. sic, inquit, praecipio seueritatem 
ut commixtim clementiam doceam. quantum in uobis est nolite contemnere, 
sed per uestram salutem etiam illorum quaerite sanitatem. sin autem 
perseuerantes in peccatis uideritis et uitiis seruientes, melius est 
solos saluos fieri quam perire cum pluribus. quia angeli eorum in caelis
 uident semper faciem patris. magna dignitas animarum ut unaquaeque 
habeat ab ortu natiuitatis in custodiam sui angelum delegatum. unde 
legimus in apocalypsi iohannis angelo ephesi thyatirae et angelo 
philadelphiae et angelis quattuor reliquarum ecclesiarum scribe haec. 
apostolus quoque praecepit uelari capita in ecclesiis feminarum propter 
angelos.
</p><p>quid uobis uidetur? si fuerint alicui centum oues, et errauerit 
una ex eis, nonne relinquit nonaginta nouem in montibus et uadit 
quaerere eam quae errauit? consequenter ad clementiam prouocat qui 
praemiserat dicens: uidete ne contemnatis unum ex pusillis istis, et 
subiungit parabolam nonaginta nouem ouium in montibus relictarum et 
unius errantis quam pastor bonus, quia propter nimiam infirmitatem 
ambulare non poterat, umeris suis ad gregem reliquum reportaret. quidam 
putant istum esse pastorem qui cum in forma dei esset non rapinam 
arbitratus est esse se aequalem deo, sed exinaniuit se formam serui 
accipiens. factus oboediens patri usque ad mortem, mortem autem crucis, 
et ob id ad terrena descenderit ut saluam faceret unam ouiculam quae 
perierat, hoc est humanum genus. alii uero in nonaginta nouem ouibus 
iustorum putant numerum intellegi, et in una ouicula peccatorum, 
secundum quod in alio loco dixerit: non ueni iustos uocare sed 
peccatores; non enim opus habent sani medico sed hi qui se male habent. 
ista parabola in euangelio secundum lucam cum aliis duabus parabolis 
decem dragmarum et duorum filiorum scripta est.
</p><p>sic non est uoluntas ante patrem uestrum qui in caelis est ut 
pereat unus de pusillis istis. refert ad superius propositum de quo 
dixerat: uidete ne contemnatis unum ex pusillis istis, et docet idcirco 
parabolam positam ut pusilli non contemnantur. in eo autem quod dicit: 
non est uoluntas ante patrem uestrum ut pereat unus de pusillis istis, 
quotiens aliquis perierit de pusillis, ostenditur quod non uoluntate 
patris perierit. si autem peccauerit in te frater tuus, uade et corripe 
eum inter te et ipsum, et reliqua.
</p><p>si peccauerit in nos frater noster et in qualibet causa nos 
laeserit, dimittendi habemus potestatem, immo necessitatem, qua 
praecipitur ut debitoribus nostris debita dimittamus; sin autem in deum 
quis peccauerit, non est nostri arbitrii. dicit enim scriptura diuina: 
si peccauerit homo in hominem, rogabit pro eo sacerdos; si autem in deum
 peccauerit, quis rogabit pro eo? nos e contrario in dei iniuria benigni
 sumus, in nostris contumeliis exercemus odia. corripiendus est autem 
frater seorsum ne, si semel pudorem ac uerecundiam amiserit, permaneat 
in peccato et, si quidem audierit, lucrifacimus animam eius et per 
alterius salutem nobis quoque adquiritur salus; sin autem audire 
noluerit, adhibeatur frater; quod si nec illum audierit, adhibeatur et 
tertius uel corrigendi studio uel conueniendi sub testibus. porro si nec
 illos audire uoluerit, tum multis dicendum est ut detestationi eum 
habeant et qui non potuit pudore saluari, saluetur obprobriis. quando 
autem dicitur: sit tibi sicut ethnicus et publicanus, ostenditur maioris
 esse detestationis qui sub nomine fidelis agat opera infidelium quam hi
 qui aperte gentiles sunt. publicani enim uocantur secundum tropologiam 
qui saeculi sectantur lucra et exigunt uectigalia per negotiationes et 
fraudes ac furta, scelera atque periuria.
</p><p>amen dico uobis: quaecumque alligaueritis super terram erunt 
ligata et in caelo et quaecumque solueritis super terram erunt soluta et
 in caelo. quia dixerat: si autem ecclesiam non audierit, sit tibi sicut
 ethnicus et publicanus, et poterat contemptoris fratris haec occulta 
esse responsio uel tacita cogitatio: si me dispicis, et ego te dispicio,
 si tu me condemnas, et mea sententia condemnaberis, potestatem tribuit 
apostolis ut sciant qui a talibus condemnantur, humanam sententiam 
diuina sententia roborari et quodcumque ligatum fuerit in terra ligari 
pariter et in caelo.
</p><p>iterum dico uobis quia si duo ex uobis consenserint super terram 
de omni re quamcumque petierint, fiet illis a patre meo qui in caelis 
est. ubi enim sunt duo uel tres congregati in nomine meo ibi sum in 
medio eorum. omnis supra sermo nos ad concordiam prouocarat. igitur et 
praemium pollicetur ut sollicitius festinemus ad pacem, cum se dicat 
inter duos et tres medium fore, iuxta illud exemplum tyranni qui duos 
amicos captos, cum unus ad uisendam matrem reuertisset et amicum pro se 
uadem dedisset, sic probare uoluit ut, uno tento, alterum dimitteret, 
cum que reuertisset ad condictam diem, admirans amborum fidem rogauerit 
ut se haberent tertium. possumus hoc et spiritaliter intellegere quod 
ubi spiritus et anima corpus que consenserint et non inter se bellum 
diuersarum habuerint uoluntatum, carne concupiscente aduersus spiritum 
et spiritu aduersus carnem, de omni re quam petierint impetrent a patre,
 nulli que dubium quin bonarum rerum postulatio sit ubi corpus ea uult 
habere quae spiritus. tunc accedens petrus ad eum dixit: domine quotiens
 peccabit in me frater meus et dimittam ei? usque septies? et reliqua. 
haeret sibi sermo dominicus et in modum funiculi triplicis rumpi non 
potest. supra dixerat: uidete ne contemnatis unum ex pusillis istis; et 
adiecerat: si peccauerit in te frater tuus, uade et corripe eum inter te
 et ipsum; et praemium repromiserat dicens: si duo ex uobis consenserint
 super terram, de omni re impetrabunt quam petierint et ego ero in medio
 eorum. prouocatus apostolus petrus interrogat quotiens fratri in se 
peccanti dimittere debeat et cum interrogatione profert sententiam: 
usque septies, cui respondit iesus: non usque septies sed septuagies 
septies, id est quadringentis nonaginta uicibus, ut totiens peccanti 
fratri dimitteret in die quotiens ille peccare non possit.
</p><p>ideo adsimilatum est regnum caelorum homini regi qui uoluit 
rationem ponere cum seruis suis. familiare est syris et maxime 
palestinis ad omnem sermonem suum parabolas iungere ut quod per simplex 
praeceptum teneri ab auditoribus non potest, per similitudinem exempla 
que teneatur. praecepit itaque petro sub comparatione regis et domini et
 serui qui debitor decem milium talentorum a domino rogans ueniam 
impetrauerat, ut ipse quoque dimittat conseruis suis minora peccantibus.
 si enim ille rex et dominus seruo debitori decem milium talentorum tam 
facile dimisit, quanto magis serui conseruis suis debent minora 
dimittere? quod ut manifestius fiat dicamus sub exemplo: si quis nostrum
 commiserit adulterium, homicidium, sacrilegium, maiora crimina decem 
milium talentorum, rogantibus dimittuntur si et ipsi dimittant minora 
peccantibus; si autem ob factam contumeliam simus inplacabiles et 
propter amarius uerbum perpetes habeamus discordias, nonne nobis uidemur
 recte redigendi in carcerem et sub exemplo operis nostri hoc agere ut 
maiorum nobis delictorum uenia non relaxetur.
</p><p>oblatus est ei unus qui debebat decem milia talenta. scio quosdam
 istum qui debebat decem milia talentorum diabolum interpretari; cuius 
uxorem et filios uenundandos perseuerante illo in malitia, insipientiam 
et malas cogitationes intellegi uolunt; sicut enim iusti uxor dicitur 
sapientia sic uxorem iniusti et peccatoris appellari stultitiam. sed 
quomodo ei dimittat dominus decem milia talenta et ille nobis conseruis 
suis centum denarios non dimiserit, nec ecclesiasticae interpretationis 
est nec a prudentibus uiris recipiendae. sic et pater meus caelestis 
faciet uobis, si non remiseritis unusquisque fratri suo de cordibus 
uestris. formidulosa sententia si iuxta nostram mentem sententia dei 
flectitur atque mutatur. si parua fratribus non dimittimus, magna nobis a
 deo non dimittentur. et quia potest unusquisque dicere: nihil habeo 
contra eum, ipse nouit, habet deum iudicem, non mihi cura est quid uelit
 agere, ego ignoui ei, confirmat sententiam suam et omnem simulationem 
fictae pacis euertit dicens: si non remiseritis unusquisque fratri suo 
de cordibus uestris.
</p><p>19. et accesserunt ad eum pharisaei temptantes eum et dicentes: 
si licet homini dimittere uxorem suam quacumque de causa. de galilea 
uenerat ad iudeam, idcirco pharisaeorum scribarum que factio interrogat 
eum utrum liceat homini dimittere uxorem suam qualibet causa, ut quasi 
cornuato eum teneant syllogismo et quodcumque responderit captioni 
pateat; si dixerit dimittendam esse uxorem qualibet ex causa et ducendas
 alias, pudicitiae praedicator sibi uidebitur docere contraria; sin 
autem responderit non omnem ob causam debere dimitti, quasi sacrilegii 
reus tenebitur et aduersus doctrinam moysi, ac per moysen dei, facere. 
igitur dominus sic responsionem temperat ut decipulam transeat 
scripturam sanctam adducens in testimonium et naturalem legem primam que
 dei sententiam secundae opponens quae non uoluntate dei sed peccantium 
necessitate concessa est. non legistis quia qui fecit ab initio masculum
 et feminam fecit eos? hoc in exordio geneseos scriptum est. dicendo 
autem masculum et feminam, ostendit secunda uitanda coniugia. non enim 
ait: masculum et feminas, quod ex priorum repudio quaerebatur, sed 
masculum et feminam ut unius coniugii consortia necterentur.
</p><p>propter hoc dimittit homo patrem et matrem et adhaerebit uxori 
suae. similiter ait: adhaerebit uxori suae, non uxoribus. et erunt duo 
in carne una. praemium nuptiarum e duabus unam carnem fieri. castitas 
iuncta spiritui unus efficitur spiritus. quod ergo deus coniunxit homo 
non separet. deus coniunxit unam faciendo carnem uiri et feminae, hanc 
homo non potest separare nisi forsitan solus deus. homo separat, quando 
propter desiderium secundae uxoris primam dimittimus; deus separat qui 
et coniunxerat, quando ex consensu propter seruitutem dei, eo quod 
tempus in arto sit, sic habemus uxores quasi non habentes.
</p><p>dicunt illi: quid ergo moyses mandauit dari libellum repudii et 
dimittere? aperiunt calumniam quam parauerant. et certe dominus non 
propriam sententiam protulerat sed ueteris historiae et mandatorum 
fuerat recordatus dei. ait illis: quoniam moyses ad duritiam cordis 
uestri permisit uobis dimittere uxores uestras; ab initio autem non fuit
 sic. quod dicit istiusmodi est: numquid potest deus sibi esse 
contrarius ut aliud ante iusserit et sententiam suam nouo frangat 
imperio? non ita sentiendum est, sed moyses cum uideret propter 
desiderium secundarum coniugum quae uel ditiores uel iuniores uel 
pulchriores essent, primas uxores interfici aut malam uitam ducere, 
maluit indulgere discordiam quam odia et homicidia perseuerare. simul 
que considera quod non dixit: propter duritiam cordis uestri permisit 
uobis deus, sed moyses, ut iuxta apostolum consilium sit hominis, non 
imperium dei. dico autem uobis quia quicumque dimiserit uxorem suam nisi
 ob fornicationem et aliam duxerit moechatur; et qui dimissam duxerit 
moechatur. sola fornicatio est quae uxoris uincat affectum; immo cum 
illa unam carnem in aliam diuiserit et se fornicatione separauerit a 
marito, non debet teneri ne uirum quoque sub maledicto faciat dicente 
scriptura: qui adulteram tenet stultus et impius est. ubicumque est 
igitur fornicatio et fornicationis suspicio libere uxor dimittitur. et 
quia poterat accedere ut aliquis calumniam faceret innocenti et ob 
secundam copulam nuptiarum ueteri crimen impingeret, sic priorem iubetur
 dimittere uxorem ut secundam prima uiuente non habeat. quod enim dicit 
tale est: si non propter libidinem sed propter iniuriam dimittis uxorem,
 quare expertus infelices priores nuptias nouarum te inmittis periculo? 
nec non quia poterat euenire ut iuxta eandem legem uxor quoque marito 
daret repudium, eadem cautela praecipitur ne secundum accipiat uirum. et
 quia meretrix et quae semel fuerat adultera obprobrium non timebat, 
secundo praecipitur uiro quod si talem duxerit sub adulterii crimine 
sit.
</p><p>dicunt ei discipuli: si ita est causa homini cum uxore, non 
expedit nubere. graue pondus uxorum est, si excepta causa fornicationis 
eas dimittere non licet. quid enim si temulenta fuerit, si iracunda, si 
malis moribus, si luxoriosa, si gulosa, si uaga, si iurgatrix et 
maledica, tenenda erit istiusmodi? uolumus nolumus sustinenda. cum enim 
essemus liberi uoluntate nos subiecimus seruituti. uidentes ergo 
apostoli graue uxorum iugum proferunt motum animi sui et dicunt: si ita 
est causa homini cum uxore, non expedit nubere. qui dixit: non omnes 
capiunt uerbum istud sed quibus datum est. nemo putet sub hoc uerbo uel 
fatum uel fortunam introduci quod hi sint uirgines quibus a deo datum 
sit aut quos quidam ad hoc casus adduxerit, sed his datum est qui 
petierunt, qui uoluerunt, qui ut acciperent laborauerunt. omni enim 
petenti dabitur et quaerens inueniet et pulsanti aperietur.
</p><p>sunt enim eunuchi qui de utero matris sic nati sunt, et sunt 
eunuchi qui facti sunt ab hominibus, et sunt eunuchi qui se ipsos 
castrauerunt propter regnum caelorum. qui potest capere capiat. triplex 
genus est eunuchorum, duorum carnalium et tertii spiritalis. alii sunt 
qui de matris utero sic nascuntur, alii uel quos captiuitas facit uel 
deliciae matronales. tertii sunt qui se ipsos castrauerunt propter 
regnum caelorum et qui cum possint esse uiri, propter christum eunuchi 
fiunt. istis promittitur praemium, superioribus autem quibus castimoniae
 necessitas non uoluntas est, nihil omnino debetur. possumus et aliter 
dicere: eunuchi sunt ex matris utero qui frigidioris naturae sunt nec 
libidinem adpetentes, et alii qui ab hominibus fiunt quos aut philosophi
 faciunt aut propter idolorum cultum emolliuntur in feminas uel 
persuasione heretica simulant castitatem ut mentiantur religionis 
ueritatem. sed nullus eorum consequitur regna caelorum nisi qui se 
propter christum castrauerit. unde infert: qui potest capere capiat, ut 
unusquisque consideret uires suas utrum possit uirginalia et pudicitiae 
implere praecepta. per se enim castitas blanda est et quemlibet ad se 
alliciens. sed considerandae uires sunt ut qui potest capere capiat. 
quasi hortantis uox domini est et milites suos ad pudicitiae praemium 
concitantis: qui potest capere capiat, qui potest pugnare pugnet, 
superet ac triumphet.
</p><p>tunc oblati sunt ei paruuli ut manus eis inponeret et oraret, 
discipuli autem et increpabant eos. non quo nollent eis saluatoris et 
manu et uoce benedici, sed quo necdum habentes plenissimam fidem, 
putarent eum in similitudinem hominum offerentium importunitate lassari.
 dimittite paruulos et nolite eos prohibere ad me uenire; talium est 
enim regnum caelorum. significanter dixit talium, non istorum, ut 
ostenderet non aetatem regnare sed mores, et his qui similem haberent 
innocentiam et simplicitatem praemium repromitti, apostolo quoque in 
eandem sententiam congruente: fratres, nolite pueri effici sensibus sed 
malitia paruuli estote; sensu autem ut perfecti sitis.
</p><p>ecce unus accedens ait illi: magister bone, quid boni faciam ut 
habeam uitam aeternam? iste qui interrogat quomodo uitam consequatur 
aeternam, et adulescens et diues est et superbus et, iuxta alium 
euangelistam, non uoto discentis sed temptantis interrogat.
</p><p>quid me interrogas de bono? unus est bonus deus. quia magistrum 
uocauerat bonum et non deum uel dei filium confessus erat, discit 
quamuis sanctum hominem comparatione dei non esse bonum, de quo dicitur:
 confitemini domino quoniam bonus. ne quis autem putet in eo quod bonus 
deus dicitur excludi a bonitate filium dei, legamus in alio loco: pastor
 bonus ponit animam pro ouibus suis; et in propheta spiritum bonum 
terram que bonam.
igitur et saluator non bonitatis testimonium renuit sed magistri absque 
deo exclusit errorem.
</p><p>si uis ad uitam ingredi, serua mandata. dicit illi: quae? iesus 
autem dixit: non homicidium facies, non adulterabis, et reliqua, et 
diliges proximum tuum sicut te ipsum. adulescentem istum temptatorem 
esse et ex eo probare possumus quod dicente sibi domino: si uis ad uitam
 uenire, serua mandata, rursum fraudulenter interrogat quae sint illa 
mandata, quasi non ipse legerit aut dominus possit deo iubere contraria.
 dicit illi adulescens: omnia haec custodiui; quid adhuc mihi deest? 
mentitur adulescens. si enim hoc quod positum est in mandatis: diliges 
proximum tuum sicut te ipsum, opere complesset, quomodo postea audiens: 
uade, uende quae habes et da pauperibus, tristis recessit quia habebat 
possessiones multas? ait illi iesus:
</p><p>si uis perfectus esse, uade, uende quae habes et da pauperibus et
 habebis thesaurum in caelo et ueni, sequere me. in potestate nostra est
 utrum uelimus esse perfecti. tamen quicumque perfectus esse uoluerit 
debet uendere quae habet et non ex parte uendere sicut ananias fecit et 
saphira, sed totum uendere et cum uendiderit dare omne pauperibus et sic
 sibi praeparare thesaurum in regno caelorum. nec hoc ad perfectionem 
sufficit nisi post contemptas diuitias saluatorem sequatur, id est 
relictis malis faciat bona. facilius enim sacculus contemnitur quam 
uoluntas. multi diuitias relinquentes dominum non sequuntur. sequitur 
autem dominum qui imitator eius est et per uestigia illius graditur. qui
 enim dicit se in christo credere debet quomodo ille ambulauit et ipse 
ambulare.
</p><p>abiit tristis erat enim habens possessiones multas. haec est 
tristitia quae ducit ad mortem causa que tristitiae redditur quod 
habuerit possessiones multas, id est spinas et tribulos, quae sementem 
dominicam suffocauerint. iesus autem dixit discipulis suis: amen dico 
uobis quia diues difficile intrabit in regna caelorum. et quomodo 
abraham isaac et iacob diuites intrauerunt in regna caelorum, et in 
euangelio matheus et zacheus diuitiis derelictis domini testimonio 
praedicantur? sed considerandum quod eo tempore quo intrauerunt diuites 
esse desierant. tamdiu ergo non intrabunt quamdiu diuites fuerint. et 
tamen quia difficulter diuitiae contemnuntur non dixit: impossibile est 
diuites intrare in regna caelorum, sed difficile. ubi difficile ponitur 
non impossibilitas praetenditur, sed raritas demonstratur. et iterum 
dico uobis: facilius est camelum per foramen acus transire quam diuitem 
intrare in regna caelorum. hoc dicto ostenditur non difficile esse sed 
impossibile. si enim quomodo camelus non potest intrare per foramen 
acus, sic diues introire non potest in regna caelorum, nullus diuitum 
saluus erit. sed si legamus esaiam quomodo cameli madian et epha ueniant
 ad hierusalem cum donis atque muneribus et qui prius curui erant et 
uitiorum prauitate distorti ingrediantur portas hierusalem, uidebimus 
quomodo et isti cameli quibus diuites comparantur, cum deposuerint 
grauem sarcinam peccatorum et totius corporis prauitatem, intrare 
possint per angustam et artam uiam quae ducit ad uitam. interrogantibus 
autem discipulis et admirantibus austeritatem dicti: quis ergo saluus 
fiet? clementia sua seueritatem sententiae temperauit dicens: quae apud 
homines impossibilia apud deum possibilia sunt. tunc respondens petrus 
dixit ei: ecce nos reliquimus omnia et secuti sumus te; quid ergo erit 
nobis?
grandis fiducia. petrus piscator erat, diues non fuerat, cibos manu et 
arte quaerebat et tamen loquitur confidenter: reliquimus omnia. et quia 
non sufficit tantum relinquere iungit quod perfectum est: et secuti 
sumus te. fecimus quod iussisti; quid igitur nobis dabis praemii? iesus 
autem dixit illis: amen dico uobis quod uos, qui secuti estis me, in 
regeneratione, cum sederit filius hominis in sede maiestatis suae, 
sedebitis super sedes duodecim iudicantes duodecim tribus israhel. non 
dixit: qui reliquistis omnia, hoc enim et crates fecit philosophus, et 
multi alii diuitias contempserunt, sed qui secuti estis me, quod proprie
 apostolorum est atque credentium. in regeneratione cum sederit filius 
hominis in sede maiestatis suae, quando ex mortuis de corruptione 
resurgent incorrupti, sedebitis et uos in soliis iudicantium 
condemnantes duodecim tribus israhel, quia uobis credentibus illi 
credere noluerunt. et omnis qui reliquit domum uel fratres aut sorores 
aut patrem aut matrem aut uxorem aut filios aut agros propter nomen 
meum, centuplum recipiet et uitam aeternam possidebit. multi autem erunt
 primi nouissimi et nouissimi primi. locus iste cum illa sententia 
congruit in qua saluator loquitur: non ueni pacem mittere sed gladium; 
ueni enim separare hominem a patre suo et matrem a filia et nurum a 
socru, et inimici hominis domestici eius. qui ergo propter fidem christi
 et praedicationem euangelii omnes affectus contempserint atque diuitias
 et saeculi uoluptates, isti centuplum recipient et uitam aeternam 
possidebunt. ex occasione huius sententiae quidam introducunt mille 
annos post resurrectionem, dicentes nobis tunc centuplum omnium rerum 
quas dimisimus et uitam aeternam esse reddendam, non intellegentes quod,
 si in ceteris digna sit repromissio, in uxoribus appareat turpitudo ut 
qui unam pro domino dimiserit centum recipiat in futuro. sensus igitur 
iste est: qui carnalia pro saluatore dimiserit, spiritalia recipiet, 
quae comparatione et merito sui ita erunt quasi si paruo numero 
centenarius numerus comparetur. unde dicit et apostolus qui unam tantum 
domum et unius prouinciae paruos agros dimiserat: quasi nihil habentes 
et omnia possidentes.
</p><p>20. simile est regnum caelorum homini patrifamilias qui exiit 
primo mane conducere operarios in uineam suam. conuentione autem facta 
cum operariis ex denario diurno misit eos in uineam suam. parabola ista 
uel similitudo regni caelorum ex his quae praemissa sunt intellegitur. 
scriptum est enim ante eam: multi erunt primi nouissimi et nouissimi 
primi, non tempori deferente domino sed fidei; dicit que patremfamilias 
primo mane exisse ut conduceret operarios in uineam suam et pretium 
operis constituisse denarium. deinde egressum circa horam tertiam 
uidisse alios stantes in platea otiosos et illis nequaquam denarium sed 
quod iustum est fuisse pollicitum; sexta quoque hora et nona fecisse 
similiter; undecima autem inuenisse alios stantes qui tota die otiosi 
fuerant et misisse eos in uineam; cum autem sero factum esset 
praecepisse procuratori suo ut a nouissimis inciperet reddere, hoc est 
ab operariis horae undecimae usque ad operarios horae primae, omnes que 
pariter contra nouissimos inuidia concitatos iniquitatem arguisse 
patrisfamiliae, non quo minus acceperint quam fuerat constitutum, sed 
quo plus accipere uoluerint his in quos se clementia conductoris 
effuderat. mihi uidetur primae horae esse operarios samuhel et hieremiam
 et baptistam iohannem qui possunt cum psalmista dicere: ex utero matris
 meae deus meus es tu. tertiae uero horae operarii sunt qui a pubertate 
deo seruire coeperunt; sextae horae qui matura aetate susceperunt iugum 
christi; nonae qui iam declinante ad senium; porro undecimae qui ultima 
senectute, et tamen omnes pariter accipiunt praemium licet diuersus 
labor sit. sunt qui hanc parabolam aliter disserant. prima hora uolunt 
missum esse in uineam adam et reliquos patriarchas usque ad noe; tertia 
ipsum noe usque ad abraham et circumcisionem ei datam; sexta ab abraham 
usque ad moysen quando lex data est; nona ipsum moysen et prophetas; 
undecima apostolos et gentium populum quibus omnes inuident. unde hoc 
ipsum intellegens post horam iam undecimam, cum esset prope solis 
occasum et ad uesperam, iohannes euangelista loquitur: filioli mei 
nouissima hora est. et simul considera quod iniustitiam patrisfamiliae, 
quam in undecimae horae operariis omnes pariter accusant, in se ipsis 
non intellegunt. si enim iniquus est paterfamilias, non in uno iniquus 
est sed in omnibus, quia non sic laborauit tertiae horae operarius 
quomodo ille qui a prima hora est missus in uineam; similiter et sextae 
horae operarius minus laborauit a tertiae horae operario et nonae a 
sextae horae operario. omnis itaque retro uocatio gentilibus inuidet et 
in euangelii torquetur gratia. unde et saluator concludens parabolam: 
erunt, inquit, primi nouissimi et nouissimi primi, quod iudaei de capite
 uertantur in caudam et nos de cauda mutemur in caput.
</p><p>amice non facio tibi iniuriam. legi in cuiusdam libro amicum 
istum, qui increpatur a patrefamilias, primae horae operarium, 
protoplaustum intellegi et eos qui in illo tempore crediderunt.
nonne ex denario conuenisti me cum? denarius figuram regis habet. 
recepisti ergo mercedem quam tibi promiseram, hoc est imaginem et 
similitudinem meam; quid quaeris amplius et non tam ipse plus accipere 
quam alium nihil accipere desideras, quasi alterius consortio minuatur 
praemii meritum. tolle quod tuum est et uade. iudaeus in lege non gratia
 sed opere saluatur. qui enim fecerit eam uiuet in ea. unde dicitur ad 
eum: an oculus tuus nequam est quia ego bonus sum? id ipsum sonat et 
illa lucae parabola ubi maior filius minori inuidet et non uult eum 
recipi paenitentem et patrem accusat iniustitiae. et ut sciamus hunc 
esse sensum quem diximus titulus parabolae huius finis que consentiunt: 
sic erunt, inquit, nouissimi primi et primi nouissimi; multi enim sunt 
uocati pauci autem electi. et ascendens iesus hierosolymam adsumpsit 
duodecim discipulos suos et ait illis: ecce ascendimus hierosolymam, et 
filius hominis tradetur principibus seniorum et scribis, et condemnabunt
 eum morte et tradent eum gentibus ad deludendum et flagellandum et 
crucifigendum, et tertia die resurget. crebro hoc ipsum discipulis 
dixerat sed quia multis in medio disputatis poterat labi de memoria quod
 audierant, iturus hierosolymam et se cum ducturus apostolos ad 
temptationem eos parat, ne cum uenerit persecutio et crucis ignominia 
scandalizentur.
</p><p>tunc accessit ad eum mater filiorum zebedaei cum filiis suis 
adorans et petens aliquid ab eo. qui dixit ei: quid uis? ait illi: dic 
ut sedeant hi duo filii mei unus ad dexteram et unus ad sinistram in 
regno tuo. unde opinionem regni habet mater filiorum zebedei ut cum 
dominus dixerit: filius hominis tradetur principibus sacerdotum et 
scribis, et condemnabunt eum morte et tradent eum gentibus ad inludendum
 et flagellandum et crucifigendum, et ignominiam passionis timentibus 
discipulis nuntiarit, illa gloriam postulet triumphantis? hac ut reor ex
 causa quia post omnia dixerat dominus: et tertia die resurget, putauit 
eum mulier post resurrectionem ilico regnaturum, et hoc quod in secundo 
aduentu promittitur primo esse complendum et auiditate feminea 
praesentia cupit inmemor futurorum. quod autem interrogat dominus et 
illa petente respondit: quid uis? non uenit de ignorantia sed ex eius 
persona dicitur qui flagellandus et crucifigendus erat quo modo et in 
emorrousa: quis me tetigit? et de lazaro: ubi posuistis eum? in ueteri 
quoque testamento: adam ubi es? et descendens uidebo si iuxta clamorem 
suum qui uenit ad me perficiunt, sin autem non est ut sciam. postulat 
autem mater filiorum zebedei errore muliebri et pietatis affectu 
nesciens quid peteret. nec mirum si ista arguatur inperitiae, cum de 
petro dicatur quando tria uult facere tabernacula, nesciens quid 
diceret. respondens autem iesus dixit: nescitis quid petatis. mater 
postulat, et dominus discipulis loquitur intellegens preces eius ex 
filiorum descendere uoluntate. potestis bibere calicem quem ego 
bibiturus sum? calicem in scripturis diuinis passionem intellegimus: 
pater, si possibile est, transeat calix iste a me; et in psalmo: quid 
retribuam domino pro omnibus quae retribuit mihi? calicem salutaris 
accipiam et nomen domini inuocabo; statim que infert quis iste sit 
calix: pretiosa in conspectu domini mors sanctorum eius. ait illis: 
calicem quidem meum bibetis, sedere autem ad dexteram meam et ad 
sinistram non est meum dare uobis, sed quibus paratum est a patre meo. 
quaeritur quomodo calicem martyrii filii zebedei, iacobus uidelicet et 
iohannes, biberint, cum scriptura narret iacobum tantum apostolum ab 
herode capite truncatum, iohannes autem propria morte uitam finierit. 
sed si legamus ecclesiasticas historias in quibus fertur quod et ipse 
propter martyrium sit missus in feruentis olei doleum et inde ad 
suscipiendam coronam christi athleta processerit statim que relegatus in
 pathmos insulam sit, uidebimus martyrio animum non defuisse et bibisse 
iohannem calicem confessionis, quem et tres pueri in camino ignis 
biberunt licet persecutor non fuderit sanguinem. quod autem dicit: 
sedere ad dexteram meam et sinistram non est meum dare uobis sed quibus 
paratum est a patre meo, sic intellegendum: regnum caelorum non est 
dantis sed accipientis; non est enim personarum acceptio apud deum, sed 
quicumque talem se praebuerit ut regno caelorum dignus fiat, hic 
accipiet quod non personae sed uitae paratum est; si itaque tales estis 
qui consequamini regnum caelorum quod pater meus triumphantibus et 
uictoribus praeparauit, uos quoque accipietis illud. alii de moyse et 
helia dictum uolunt quos paulo ante in monte cum eo uiderant loquentes, 
sed mihi nequaquam uidetur. ideo enim sedentium in regno caelorum 
uocabula non dicuntur ne paucis nominatis ceteri putarentur exclusi.
</p><p>et audientes decem indignati sunt de duobus fratribus. decem 
apostoli non indignantur matri filiorum zebedei nec ad mulierem audaciam
 referunt postulati, sed ad filios quod ignorantes mensuram suam 
inmodica cupiditate exarserint, quibus et dominus dixerat: nescitis quid
 petatis. subintellegitur autem uel ex responsione domini uel ex 
indignatione apostolorum quod filii matrem inmiserint ad grandia 
postulanda. iesus autem uocauit eos ad se et ait: scitis quia principes 
gentium dominantur eorum, et reliqua. humilis magister et mitis nec 
cupiditatis inmodicae duos arguit postulantes nec decem reliquos 
indignationis increpat et liuoris, sed tale ponit exemplum quo doceat 
eum maiorem esse qui minor fuerit et illum dominum fieri qui omnium 
seruus sit. frustra igitur aut illi inmoderata quaesierant aut isti 
dolent super maiorum desiderio, cum ad summitatem uirtutum non potentia 
sed humilitate ueniatur. denique sui proponit exemplum ut, si dicta 
parui penderent, erubescerent ad opera et dicit:
</p><p>sicut filius hominis non uenit ministrari sed ministrare. nota 
quod crebro diximus eum qui ministret filium appellari hominis. et dare 
animam suam redemptionem pro multis, quando formam serui accepit ut pro 
mundo sanguinem funderet. et non dixit dare animam suam redemptionem pro
 omnibus, sed pro multis, id est pro his qui credere uoluerint. et 
egredientibus illis ab hiericho secuta est eum turba multa. et ecce duo 
caeci sedentes secus uiam audierunt quia iesus transiret, et clamauerunt
 dicentes: domine miserere nostri fili dauid. turba autem increpabat eos
 ut tacerent. at illi magis clamabant dicentes: domine miserere nostri 
fili dauid. multi latrones erant in hiericho qui egredientes et 
descendentes de hierosolimis interficere et uulnerare consueuerant; 
idcirco dominus uenit hiericho cum discipulis suis ut liberet uulneratos
 et multam turbam se cum trahat. denique postquam egredi uoluit ab 
hiericho secuta est eum turba multa. si mansisset hierosolymis et 
numquam ad humilia descendisset, turba usque hodie sederet in tenebris 
et in umbra mortis. sed et duo caeci erant iuxta uiam. caecos appellat 
qui necdum dicere poterant: in lumine tuo uidebimus lumen, secus uiam 
quia uidebantur quidem legis habere notitiam, sed uiam quae christus est
 ignorabant, quos plerique pharisaeos intellegunt et sadducaeos, alii 
uero utrumque populum et ueteris testamenti et noui, quod alter scriptam
 legem alter naturalem sequens sine christo caecus erat. hi quia per se 
uidere non poterant audierunt praeconia saluatoris et confessi sunt 
filium dauid. sin autem uterque caecus refertur ad populum iudaeorum, 
hoc quod sequitur: increpabat eos turba, super ethnicis intellegendum 
quos apostolus monet ne glorientur et superbiant contra radicem suam, 
sed cum ipsi errore priorum inserti fuerint ex oleastro in bonam oliuam,
 nequaquam debeant inuidere priorum saluti. miserere nostri fili dauid. 
increpantur a turbis et nihilominus non tacent sed crebrius id ipsum 
ingeminant ut desiderium plenum uerae lucis ostendant.
</p><p>stetit iesus et uocauit eos et ait. caeci erant, quo pergerent 
ignorabant, sequi non poterant saluatorem. multae foueae in hiericho, 
multae rupes et praerupta in profundum uergentia; idcirco dominus stat 
ut uenire possint et uocari iubet ne turbae prohibeant, et interrogat 
quasi ignorans quid uelint, ut ex responsione caecorum manifesta 
debilitas pareat et uirtus ex remedio cognoscatur.
</p><p>misertus autem eorum iesus tetigit oculos eorum, et confestim 
uiderunt et secuti sunt eum. tangit oculos et praestat artifex quod 
natura non dederat aut certe quod debilitas tulerat, donat misericordia 
statim que uiderunt et secuti sunt eum. qui ante in hiericho contracti 
sedebant et clamare tantum nouerant, postea sequuntur iesum non tam 
pedibus quam uirtutibus.
</p><p>21. et cum adpropinquassent hierosolymis et uenissent bethfage ad
 montem oliueti tunc iesus misit duos discipulos dicens eis: ite in 
castellum quod contra uos est ac statim inuenietis asinam alligatam et 
pullum cum ea; soluite et adducite mihi et, si quis uobis aliquid 
dixerit, dicite: quia dominus his opus habet, et confestim dimittet eos.
egreditur de hiericho turbis eductis inde quam plurimis, et caecis 
reddita sanitate adpropinquat hierosolymis, magnis ditatus mercibus; 
salute credentium reddita ingredi cupit urbem pacis et locum uisionis 
dei et arcem speculatoris. cum que adpropinquasset hierosolymis et 
uenisset bethfage, ad domum maxillarum (qui sacerdotum uiculus erat et 
confessionis portabat typum et erat situs in monte oliueti, ubi lumen 
scientiae, ubi laborum et dolorum requies) misit duos discipulos suos 
the�r�tik�n~g kai~g praktik�n~g, id est scientiam et opera, ut 
ingrederentur castellum, dixit que eis: ite in castellum quod contra uos
 est. contra apostolos enim erat nec iugum doctrinarum uolebat accipere.
 et statim, inquit, inuenietis asinam alligatam et pullum cum ea soluite
 et adducite mihi. alligata erat asina multis uinculis peccatorum, 
pullus quoque lasciuus et frenorum inpatiens cum matre, secundum 
euangelium lucae multos habebat dominos, non uno errori et dogmati 
subditus et tamen multi domini qui sibi potestatem inlicitam uindicabant
 uidentes uerum dominum et seruos eius uenisse qui ad soluendum missi 
fuerant, non audent resistere. quae sit autem asina et pullus asinae 
dicimus in subditis.
</p><p>hoc autem factum est ut impleretur quod dictum est per prophetam 
dicentem: dicite filiae sion: ecce rex tuus uenit tibi mansuetus sedens 
super asinam et pullum filium subiugalis. hoc in propheta zacharia 
scriptum est, de quo plenius, si uitae spatium fuerit, in suo dicetur 
loco. nunc stringendum breuiter quod secundum litteram in paruo itineris
 spatio super utrumque animal sedere non quiuerit. aut enim asinae sedit
 et pullus absque sessore fuit aut si pullo (quod magis competit) abusus
 est ad sedendum, asina ducta est libera. ergo cum historia uel 
inpossibilitatem habeat uel turpitudinem, ad altiora transmittimur ut 
asina ista, quae subiugalis fuit et edomita et iugum legis traxerit, 
synagoga intellegatur, pullus asinae lasciuus et liber gentium populus 
quibus sederit iesus, missis ad eos duobus discipulis suis, uno in 
circumcisionem et altero in gentes.
</p><p>euntes autem discipuli fecerunt sicut praecepit eis iesus et 
adduxerunt asinam et pullum et inposuerunt super eos uestimenta sua et 
eum desuper sedere fecerunt. pullus iste et asina quibus apostoli 
sternunt uestimenta sua ut iesus mollius sedeat, ante aduentum 
saluatoris nudi erant multis que sibi in eos dominatum uindicantibus 
absque operimento frigebant; postquam uero apostolicas suscepere uestes 
pulchriores facti, dominum habuere sessorem. uestis autem apostolica uel
 doctrina uirtutum uel edissertio scripturarum intellegi potest siue 
ecclesiasticorum dogmatum uarietates, quibus nisi anima instructa fuerit
 et ornata sessorem habere dominum non meretur. plurima autem turba 
strauerunt uestimenta sua in uia. uidete differentiam uniuscuiusque 
personae. apostoli uestimenta sua super asinum ponunt, turba quae uilior
 est substernit pedibus asini, necubi offendat in lapidem, ne calcet 
spinam, ne labatur in foueam. alii autem caedebant ramos de arboribus et
 sternebant in uia. de arboribus frugiferis quibus mons oliueti consitus
 est, caedebant ramos sternebant que in uia ut praua recta facerent et 
aequarent inaequalia, quo rectius atque securius in corde credentium 
christus daemonum atque uitiorum uictor incederet. turbae autem quae 
praecedebant et quae sequebantur clamabant dicentes: osanna filio dauid,
 benedictus qui uenturus est in nomine domini, osanna in excelsis. quia 
manifesta est historia, spiritalem sequamur ordinem disserendi. turbae 
quae egressae fuerant de hiericho et secutae saluatorem ac discipulos 
eius, postquam pullum asinae solutum uiderunt qui ante ligatus fuerat et
 apostolorum uestibus exornatum et sedentem super eum dominum iesum, 
subposuerunt uestimenta sua et strauerunt uiam ramis arborum; cum que 
opere cuncta fecissent, uocis quoque tribuunt testimonium et 
praecedentes ac sequentes non breui et silenti confessione sed clamore 
plenissimo resonant: osanna filio dauid, benedictus qui uenturus est in 
nomine domini. quod autem dicit:
</p><p>turbae quae praecedebant et quae sequebantur, utrumque ostendit 
populum et qui ante euangelium et qui post euangelium domino crediderunt
 consona iesum confessionis uoce laudare et secundum superioris 
parabolae exemplum diuersarum horarum operarios unum fidei accipere 
praemium. porro quod sequitur: osanna filio dauid, quid significet et 
ante annos plurimos in breui epistula ad damasum tunc romanae urbis 
episcopum dixisse me memini et nunc perstringam breuiter. in centesimo 
septimo decimo psalmo, qui manifeste de aduentu saluatoris scriptus est,
 inter cetera hoc quoque legimus: lapidem quem reprobauerunt 
aedificantes hic factus est in caput anguli, a domino factum est istud, 
hoc est mirabile in oculis nostris, haec est dies quam fecit dominus, 
exultemus et laetemur in ea; statim que iungitur: o domine saluum me 
fac, o domine bene prosperare, benedictus qui uenturus est in nomine 
domini, benediximus uobis de domo domini, et cetera. pro eo quod in lxx 
habetur interpretibus: o domine saluum me fac, in hebreo legimus: anna 
adonai osi anna, quod manifestius interpretatus est symmachus dicens: 
obsecro, domine, saluum me fac, obsecro. nemo ergo putet ex duobus 
uerbis, graeco uidelicet et hebreo, sermonem esse compositum sed totum 
hebraicum et significare quod aduentus christi salus mundi sit. unde et 
sequitur: benedictus qui uenturus est in nomine domini, saluatore quoque
 id ipsum in euangelio comprobante: ego ueni in nomine patris mei, et 
non me recepistis, alius ueniet in nomine suo, et recipietis eum. necnon
 quod iungitur: osanna (id est salus) in excelsis, perspicue ostenditur 
quod aduentus christi non tantum hominum salus sed totius mundi sit, 
terrena iungens caelestibus, ut omne genu ei flectat caelestium et 
terrestrium et infernorum.
</p><p>et cum intrasset hierosolymam commota est uniuersa ciuitas 
dicens: quis est hic?
introeunte iesu cum turba, tota hierosolymorum ciuitas commouetur, 
mirans frequentiam, nesciens ueritatem et dicens: quis est hic? quod 
quidem et in alio loco dicentes angelos legimus: quis est iste rex 
gloriae? aliis autem uel ambigentibus uel interrogantibus, uilis 
plebicula confitetur a minoribus incipiens ut ad maiora perueniat et 
dicit: hic est iesus propheta a nazareth galileae. propheta quem et 
moyses similem sui dixerat esse uenturum et qui proprie apud graecos cum
 arthro scribitur, a nazareth autem galileae, quia ibi educatus fuerat 
ut flos campi nutriretur in flore uirtutum.
</p><p>et intrauit iesus in templum dei et eiciebat omnes uendentes et 
ementes in templo et mensas nummulariorum et cathedras columbas 
uendentium subuertit et dicit eis: scriptum est: domus mea domus 
orationis uocabitur, uos autem fecistis eam speluncam latronum. 
comitatus iesus turba credentium, quae uestimenta sua ut inlaeso pede 
pullus incederet strauerat, ingreditur templum et eicit omnes qui 
uendebant et emebant in templo mensas que nummulariorum subuertit, et 
cathedras uendentium columbas dissipauit dixit que eis de scripturis 
sanctis testimonium proferens quod domus patris eius orationis domus 
esse deberet, non spelunca latronum uel domus negotiationis, sicut in 
alio euangelista scriptum est. et hoc primum sciendum quod iuxta mandata
 legis augustissimo in toto orbe templo domini et de cunctis paene 
regionibus iudaeorum illuc populo confluente, innumerabiles immolabantur
 hostiae maxime festis diebus taurorum arietum hircorum, pauperibus ne 
absque sacrificio essent pullos columbarum et turtures offerentibus, 
accidebat plerumque ut qui de longe uenerant non haberent uictimas. 
excogitauerunt igitur sacerdotes quomodo praedam de populo facerent et 
omnia animalia quibus opus erat ad sacrificia uendebant, ut et uenderent
 non habentibus et ipsi rursum empta susciperent. hanc stropham eorum 
crebra uenientium inopia dissipabat, qui indigebant sumptibus et non 
solum hostias non habebant, sed nec unde emerent quidem aues et uilia 
munuscula. posuerunt itaque et nummularios qui mutuam sub cautione 
darent pecuniam, sed quia erat lege praeceptum ut nemo usuras acciperet,
 et prodesse non poterat pecunia fenerata quae commodi nihil haberet et 
interdum sortem perderet, excogitauerunt et aliam technam ut pro 
nummulariis collybistas facerent, cuius uerbi proprietatem latina lingua
 non exprimit. collyba dicuntur apud eos quae nos appellamus tragemata 
uel uilia munuscula, uerbi gratia frixi ciceris uuarum que passarum et 
poma diuersi generis. igitur quia usuras accipere non poterant 
collybistae qui pecuniam fenerati erant, pro usuris accipiebant uarias 
species ut quod in nummo non licebat, in his rebus exigerent quae nummis
 coemuntur, quasi non hoc ipsum hiezechiel praecauerit dicens: usuram et
 superabundantiam non accipietis. istiusmodi dominus cernens in domo 
patris negotiationem seu latrocinium, ardore spiritus concitatus iuxta 
quod scriptum est in sexagesimo octauo psalmo: zelus domus tuae comedit 
me, fecit sibi flagellum de funiculis et tantam hominum multitudinem 
eiecit de templo dicens: scriptum est: domus mea domus orationis 
uocabitur, uos autem fecistis eam speluncam latronum. latro est enim et 
templum dei in latronum conuertit specum qui lucra de religione sectatur
 cultus que eius non tam cultus dei quam negotiationis occasio est. hoc 
iuxta historiam. ceterum secundum mysticos intellectus cotidie iesus 
ingreditur templum patris et eicit omnes tam episcopos et presbiteros et
 diaconos quam laicos et uniuersam turbam de ecclesia sua et unius 
criminis habet uendentes pariter et ementes; scriptum est enim: gratis 
accepistis gratis date. mensas quoque nummulariorum subuertit. obserua 
propter auaritiam sacerdotum altaria dei nummulariorum mensas appellari.
 cathedras que uendentium columbas euertit qui uendunt gratiam spiritus 
sancti et omnia faciunt ut subiectos populos deuorent de quibus dicitur:
 qui deuorant populum meum sicut escam panis. iuxta simplicem 
intellegentiam columbae non erant in cathedris sed in caueis, nisi forte
 columbarum institores sedebant in cathedris, quod penitus absurdum est,
 quia in cathedris magistrorum magis dignitas indicatur quae ad nihilum 
redigitur cum mixta fuerit lucris. quod de ecclesiis diximus unusquisque
 et de se intellegat. dicit enim apostolus paulus: uos estis templum 
dei, et spiritus sanctus habitat in uobis. non sit in domo pectoris 
nostri negotiatio, non uendentium ementium que commercia, non donorum 
cupiditas, ne ingrediatur iesus iratus et rigidus et non aliter mundet 
templum suum nisi flagello adhibito, ut de spelunca latronum et domo 
negotiationis domum faciat orationis.
</p><p>et accesserunt ad eum caeci et claudi in templo, et sanauit eos. 
nisi mensas nummulariorum subuertisset cathedras que columbas 
uendentium, caeci et claudi lucem pristinam et concitum gradum non 
meruissent recipere.
</p><p>uidentes autem principes sacerdotum et scribae mirabilia quae 
fecit et pueros clamantes in templo et dicentes: osanna filio dauid, 
indignati sunt et dixerunt ei: audis quid isti dicant? plerique 
arbitrantur maximum esse signorum quod lazarus suscitatus est, quod 
caecus ex utero lumen acceperit, quod ad iordanen uox audita sit patris,
 quod transfiguratus in monte gloriam ostenderit triumphantis. mihi 
inter omnia signa quae fecit, hoc uidetur esse mirabilius quod unus homo
 et illo tempore contemptibilis et in tantum uilis ut postea 
crucifigeretur, scribis et pharisaeis contra se saeuientibus et 
uidentibus lucra sua destrui, potuerit ad unius flagelli uerbera tantam 
eicere multitudinem mensas que subuertere et cathedras confringere et 
alia facere quae infinitus non fecisset exercitus. igneum enim quiddam 
atque sidereum radiabat ex oculis eius et diuinitatis maiestas lucebat 
in facie. cum que manum non audeant inicere sacerdotes tamen opera 
calumniantur et testimonium populi atque puerorum qui clamabant: osanna 
filio dauid, uertunt in calumniam, quod uidelicet hoc non dicatur nisi 
soli filio dei.
uideant ergo episcopi et quamlibet sancti homines cum quanto periculo 
dici ista sibi patiantur, si domino, cui uere hoc dicebatur, quia necdum
 erat solida credentium fides, pro crimine impingitur.
</p><p>iesus autem dicit illis: utique; numquam legistis quia ex ore 
infantium et lactantium perficisti laudem? quam moderate sententia 
temperata et responsio in utrumque uergens et calumniae non patens. non 
dixit quod scribae audire cupiebant: bene faciunt pueri ut mihi 
testimonium perhibeant; nec rursum: errant, pueri sunt, debetis aetati 
ignoscere, sed profert exemplum de octauo psalmo ut tacente domino 
testimonium scripturarum puerorum dicta firmaret.
</p><p>et relictis illis abiit foras extra ciuitatem in bethaniam ibi 
que mansit. reliquit incredulos et urbem egressus contradicentium iuit 
bethaniam quod interpretatur domus oboedientiae, iam tunc uocationem 
gentium praefigurans, ibi que mansit quia in israhel permanere non 
potuit. hoc quoque intellegendum est quod tantae fuerit paupertatis et 
ita nulli adulatus sit ut in urbe maxima nullum hospitem nullam 
inuenerit mansionem sed in agro paruulo apud lazarum sorores que eius 
habitaret; eorum quippe uicus bethania est.
</p><p>mane autem reuertens in ciuitatem esuriit et uidens fici arborem 
unam secus uiam, uenit ad eam et nihil inuenit in ea nisi folia tantum. 
et ait illi: numquam ex te fructus nascatur in sempiternum. et arefacta 
est continuo ficulnea. et uidentes discipuli mirati sunt dicentes: 
quomodo continuo aruit? discussis noctis tenebris matutina luce radiante
 et uicina meridie, in qua dominus passione sua inlustraturus erat 
orbem, cum in ciuitatem reuerteretur esuriit, uel ueritatem humanae 
carnis ostendens uel esuriens salutem credentium et aestuans ad 
incredulitatem israhelis. cum que uidisset arborem unam quam 
intellegimus synagogam et conciliabulum iudaeorum iuxta uiam (habeat 
enim legem et iuxta uiam erat quia non credebat in uia) uenit ad eam, 
stantem scilicet et immobilem et non habentem euangelii pedes, nihil que
 inuenit in illa nisi folia tantum, promissionum strepitum, traditiones 
pharisaicas, iactationem legis, ornamenta uerborum absque ullis 
fructibus ueritatis. unde et alius euangelista dicit: nondum enim erat 
tempus, siue quod tempus nondum uenerat saluationis israhel eo quod 
necdum gentilium populus subintrasset, siue quod praeterisset tempus 
fidei quia ad illum primum ueniens et spretus transisset ad nationes. et
 ait illi: numquam ex te fructus nascatur uel in sempiternum uel in 
saeculum; utrumque enim ai�n~g graecus sermo significat. et arefacta est
 ficulnea quia esuriente domino cibos quos ille cupierat non habebat. 
sic autem aruerunt folia ut truncus ipse remaneret et fractis ramis 
uireret radix, quae in nouissimo tempore, si credere uoluerint, uirgulta
 fidei pullulet, impleatur que scriptura dicens: est arbori spes. iuxta 
litteram autem dominus passurus in populis et baiulaturus scandalum 
crucis debuit discipulorum animos signi anticipatione firmare. unde et 
discipuli mirantur dicentes: quomodo continuo aruit? potuit ergo 
saluator eadem uirtute etiam inimicos siccare suos nisi eorum per 
paenitentiam exspectasset salutem.
</p><p>respondens autem iesus ait eis: amen dico uobis: si habueritis 
fidem et non haesitaueritis, non solum de ficulnea facietis sed et si 
monti dixeritis: tolle et iacta te in mare, fiet. latrant contra nos 
gentilium canes in suis uoluminibus quos ad impietatis propriae memoriam
 reliquerunt adserentes apostolos non habuisse fidem quia montes 
transferre non potuerint. quibus nos respondebimus multa facta esse 
signa a domino iuxta iohannis euangelistae testimonium quae si scripta 
essent mundus capere non posset, non quo mundus uolumina capere non 
potuerit quae potest quamuis multiplicia sint unum armariolum uel unum 
capere scrinium, sed quo magnitudinem signorum pro miraculis et 
incredulitate ferre non possit. igitur et haec credimus fecisse 
apostolos sed ideo scripta non esse ne infidelibus contradicendi maior 
daretur occasio. alioquin interrogemus eos utrum credant his signis quae
 scripta narrantur annon, et cum incredulos uiderimus, consequenter 
probabimus nec maioribus eos credituros fuisse qui minoribus non 
crediderint. hoc aduersum illos. ceterum nos ut ante iam diximus montem 
diabolum intellegamus superbientem et iactantem se contra creatorem 
suum, qui a propheta mons corruptus appellatur, et cum animam hominis 
possederit et in ea fuerit radicatus, ab apostolis et his qui similes 
apostolorum sunt transferri potest in mare, hoc est in loca salsa et 
fluctuantia et amara quae nullam habent dulcedinem dei. id ipsum et in 
psalmis legitur: non timebimus dum turbabitur terra et transferentur 
montes in cor maris. et cum uenisset in templum accesserunt ad eum 
docentem principes sacerdotum et seniores populi dicentes: in qua 
potestate haec facis et quis tibi dedit hanc potestatem? diuersis uerbis
 eandem quam supra calumniam struunt quando dixerunt: in beelzebub 
principe daemoniorum eicit hic daemonia.
quando enim dicunt: in qua potestate haec facis, de dei dubitant 
potestate et subintellegi uolunt diaboli esse quod faciat, addentes 
quoque: quis tibi dedit hanc potestatem, manifestissime dei filium 
negant quem putant non suis sed alienis uiribus signa facere.
</p><p>respondens iesus dixit illis: interrogabo uos et ego unum 
sermonem quem, si dixeritis mihi, et ego uobis dicam in qua potestate 
haec facio. baptismum iohannis unde erat, de caelo an ex hominibus? et 
reliqua. hoc est quod uulgo dicitur: malo arboris nodo malus clauus aut 
cuneus infigendus est. poterat dominus aperta responsione temptatorum 
calumniam confutare sed prudenter interrogat ut suo ipsi uel silentio 
uel sententia condemnentur. si enim respondissent baptisma iohannis esse
 de caelo ut ipsi sapientes in malitia pertractarunt, consequens erat 
responsio: quare ergo non estis baptizati a iohanne? si dicere 
uoluissent humana deceptione compositum et nihil habuisse diuinum, 
seditionem populi formidabant. omnes enim congregatae multitudines 
iohannis receperant baptisma et sic eum habebant ut prophetam. respondit
 itaque impiissima factio et humilitatis uerbo quo nescire se diceret 
usa est ad insidias coaptandas. ait illis et ipse: nec ego dico uobis in
 qua potestate haec facio. illi in eo quod se nescire responderant 
mentiti sunt; consequens ergo erat iuxta responsionem eorum dominum 
quoque dicere: nec ego scio, sed mentiri ueritas non potest; et ait: nec
 ego dico uobis. ex quo ostendit et illos scire sed respondere nolle et 
se nosse et ideo non dicere, quia illi quod sciant taceant, et statim 
infert parabolam qua et illos impietatis arguat et ad gentes regnum dei 
doceat transferendum.
</p><p>quid autem uobis uidetur? homo habebat duos filios et accedens ad
 primum dixit: uade hodie operare in uineam meam. ille autem respondens 
ait: nolo, postea uero paenitentia motus abiit. accedens autem ad 
alterum dixit similiter. at ille respondens ait: eo domine, et non iuit.
 hi sunt duo filii qui et in lucae parabola describuntur, frugi et 
luxoriosus et de quibus zacharias propheta loquitur: adsumpsi mihi duas 
uirgas, unam uocaui decorem et alteram uocaui funiculum et paui gregem. 
primo dicitur gentilium populo per naturalis legis notitiam: uade et 
operare in uineam meam, hoc est: quod tibi non uis fieri alteri ne 
feceris. qui superbe respondit: nolo, postea uero in aduentu saluatoris 
acta paenitentia operatus est in uinea dei et sermonis contumaciam 
labore correxit. secundus autem filius populus iudaeorum est qui 
respondit moysi: omnia quaecumque dixerit dominus faciemus, et non iuit 
in uineam, quia interfecto patrisfamiliae filio se putauit heredem. alii
 uero non putant gentilium et iudaeorum esse parabolam sed simpliciter 
peccatorum et iustorum, ipso quoque domino propositionem suam postea 
disserente: amen dico uobis quia publicani et meretrices praecedunt uos 
in regno dei; eo quod illi qui per mala opera deo se seruire negauerant,
 postea paenitentiae baptismum acceperint a iohanne; pharisaei autem qui
 iustitiam praeferebant et legem se dei facere iactabant, iohannis 
contempto baptismate, dei praecepta non fecerint. unde dicit: uenit enim
 ad uos iohannes in uia iustitiae, et non credidistis ei, publicani 
autem et meretrices crediderunt. porro quod sequitur: quis ex duobus 
fecit uoluntatem patris? et illi dicunt: nouissimus, sciendum est in 
ueris exemplaribus non haberi nouissimum sed primum, ut proprio iudicio 
condemnentur. si autem nouissimum uoluerimus legere, manifesta est 
interpretatio ut dicamus intellegere quidem ueritatem iudaeos sed 
tergiuersari et nolle dicere quod sentiunt, sicut et baptismum iohannis 
scientes esse de caelo dicere noluerunt.
</p><p>aliam parabolam audite: homo erat paterfamilias qui plantauit 
uineam et saepem circumdedit et fodit in ea torcular et aedificauit 
turrem et locauit eam agricolis et peregre profectus est. hoc est quod 
dominus sumptum de prouerbio significauit: durum est aduersum stimulum 
calces mittere. principes sacerdotum et seniores populi qui 
interrogauerunt dominum: in qua potestate haec facis, et quis tibi dedit
 hanc potestatem, et uoluerant in uerbo capere sapientiam, sua arte 
superantur et audiunt in parabolis quod aperta facie non merebantur 
audire. homo iste paterfamilias ipse est qui habebat duos filios et qui 
in alia parabola conduxit operarios in uineam suam, qui plantauit uineam
 de qua et esaias plenissime per canticum loquitur ad extremum inferens:
 uinea domini sabaoth domus est israhel; et in psalmo: uineam, inquit, 
de aegypto transtulisti, eiecisti gentes et plantasti eam.
et saepe circumdedit ei, uel murum urbis uel angelorum auxilia. et fodit
 in ea torcular, aut altare aut illa torcularia quorum et tres psalmi 
titulo praenotantur, octauus et octogesimus et octogesimus tertius. et 
aedificauit turrem, haud dubium quin templum de quo dicitur per micheam:
 et tu turris nebulosa filiae sion. et locauit eam agricolis, quos alibi
 uineae operarios appellauit qui conducti fuerant hora prima tertia 
sexta et nona et undecima. et peregre profectus est, non loci mutatione,
 nam deus unde abesse potest quo complentur omnia et qui dicit per 
hieremiam: ego deus adpropinquans et non de longinquo dicit dominus? sed
 abire uidetur a uinea ut uinitoribus liberum operandi arbitrium 
derelinquat.
</p><p>cum autem tempus fructuum adpropinquasset misit seruos suos ad 
agricolas ut acciperent fructus eius, et agricolae adprehensis seruis 
eius alium ceciderunt, alium occiderunt, alium uero lapidauerunt. 
dederat eis legem et in hac eos uinea operari iusserat ut fructum legis 
in operibus exhiberent. postea misit ad eos seruos, quos illi 
adprehensos uel ceciderunt ut hieremiam, uel occiderunt ut esaiam, uel 
lapidauerunt ut nabuthan et zachariam quem interfecerunt inter templum 
et altare. legamus epistulam pauli ad hebraeos et ex ea plenissime 
discimus qui seruorum domini quanta perpessi sint.
</p><p>nouissime autem misit ad eos filium suum dicens: uerebuntur 
filium meum. in eo quod supra legimus: iterum misit alios seruos plures 
prioribus, et fecerunt illis similiter, patientiam ostendit 
patrisfamilias quod frequentius miserit ut malos colonos ad paenitentiam
 prouocaret, illi autem thesaurizauerunt sibi iram in die irae. porro 
quod iungitur: uerebuntur filium meum, non de ignorantia uenit. quid 
enim nesciat paterfamilias qui hoc loco deus pater intellegitur? sed 
semper ambigere dicitur deus ut libera uoluntas homini reseruetur. 
interrogemus arrium et eunomium. ecce pater dicitur ignorare, et 
sententiam temperat, et quantum in uobis est probatur esse mentitus. 
quicquid pro patre responderint, hoc intellegent pro filio, qui se dicit
 ignorare consummationis diem.
</p><p>adprehensum eum eiecerunt extra uineam et occiderunt. et 
apostolus loquitur quod extra portam dominus crucifixus sit. possumus 
autem et aliter intellegere quod eiectus sit extra uineam et ibi occisus
 ut, suscipientibus se gentibus, aliis uinea locaretur.
</p><p>cum ergo uenerit dominus uineae quid faciet colonis illis, et 
reliqua. interrogat eos dominus non quod ignoret quid responsuri sint, 
sed ut propria responsione damnentur. locata est autem nobis uinea et 
locata ea conditione ut reddamus domino fructum temporibus suis et 
sciamus unoquoque tempore quid oporteat nos uel loqui uel facere.
</p><p>dicit illis iesus: numquam legistis in scripturis: lapidem quem 
reprobauerunt aedificantes hic factus est in caput anguli; a domino 
factum est istud, hoc est mirabile in oculis nostris. uariis parabolis 
diuersis que sermonibus res eaedem contexuntur. quos enim supra 
operarios et uinitores et agricolas appellarat, nunc aedificatores, id 
est caementarios, uocat. unde dicit et apostolus: dei agricultura, dei 
aedificatio estis. hi ergo caementarii quomodo uinitores accipiunt 
uineam, sic acceperunt lapidem quem uel in fundamentis ponant iuxta 
architectum paulum uel in angulo ut duos parietes, id est populum 
utrumque, consociet qui, reprobatus ab eis, factus est in caput anguli; 
et hoc a domino factum est non humanis uiribus sed dei potentia. de hoc 
lapide adiutorii petrus quoque loquitur confidenter: iste lapis qui 
reprobatus est a uobis aedificantibus, qui factus est in caput anguli; 
et esaias: ecce, ait, inmittam in fundamenta sion lapidem electum 
pretiosum angularem, et qui crediderit in eum non confundetur.
</p><p>ideo dico uobis quia auferetur a uobis regnum dei et dabitur 
genti facienti fructus eius. aliquotiens dixi regnum dei scripturas 
sanctas intellegi, quas dominus abstulit a iudaeis et nobis tradidit ut 
faciamus fructus earum. ista est uinea quae traditur agricolis et 
uinitoribus in qua qui operati non fuerint, nomen tantum habentes 
scripturarum, fructus uineae perdituri sunt. qui ceciderit super lapidem
 istum confringetur, super quem uero ceciderit conteret eum. aliud est 
offendere christum per mala opera, aliud negare. qui peccator est et 
tamen in illo credit, cadit quidem super lapidem et confringitur, sed 
non omnino conteritur; reseruatur enim per patientiam ad salutem; super 
quem uero ille ceciderit, hoc est cui lapis ipse inruerit et qui 
christum penitus negarit, sic conteret eum ut ne testa quidem remaneat 
in qua hauriatur aquae pusillum. et cum audissent principes sacerdotum 
et pharisaei parabolas eius, cognouerunt quod de ipsis diceret et 
quaerentes eum tenere, timuerunt turbas, quoniam sicut prophetam eum 
habebant. quamuis duro corde essent et propter incredulitatem et 
impietatem in filium dei hebetes, tamen apertas propositiones negare non
 poterant et intellegebant contra se omnes domini sententias dirigi. 
unde uolebant quidem eum interficere sed timebant turbas quia sicut 
prophetam habebant eum. semper turba mobilis est nec in proposita 
uoluntate persistens atque in morem fluctuum diuersorum que uentorum huc
 illuc que trahitur. quem nunc quasi prophetam uenerantur et colunt 
postea contra eum clamant: crucifige, crucifige talem.
</p><p>22. et respondens iesus dixit in parabolis eis dicens: simile 
factum est regnum caelorum homini regi qui fecit nuptias filio suo et 
misit seruum suum uocare inuitatos ad nuptias, et noluerunt uenire. 
pharisaei intellegentes de se dici parabolas quaerebant eum tenere et 
occidere. hanc eorum sciens dominus uoluntatem nihilominus increpat 
saeuientes nec timore superatur quominus arguat peccatores. rex iste qui
 fecit nuptias filio suo deus omnipotens est. facit autem nuptias domino
 nostro iesu christo et ecclesiae, quae tam ex iudaeis quam ex gentibus 
congregata est, mittit que seruum suum uocare inuitatos ad nuptias, haud
 dubium quin moysen per quem legem inuitatis dedit. si autem seruos 
legerimus ut pleraque habent exemplaria, ad prophetas referendum est, 
quod inuitati per eos uenire contempserint. iterum misit alios seruos 
dicens: dicite inuitatis: ecce prandium meum paraui, tauri mei et 
altilia occisa et omnia parata, uenite ad nuptias. serui qui secundo 
missi sunt melius est ut prophetae intellegantur quam apostoli, ita 
tamen si supra seruus scriptus fuerit; sin autem seruos ibidem legas, 
hic secundi serui apostoli intellegendi sunt. prandium paratum et tauri 
et altilia occisa uel per metaphoram opes regiae describuntur, ut ex 
carnalibus intellegantur spiritalia uel certe dogmatum magnitudo et 
doctrina dei lege plenissima sentiri potest.
</p><p>et abierunt alius in uillam suam alius ad negotiationem, alii 
uero tenuerunt seruos eius et contumelia adfectos occiderunt. inter eos 
qui non recipiunt euangelii ueritatem multa diuersitas est. minoris enim
 criminis sunt qui occupati aliis rebus uenire noluerint his qui 
contempto inuitantis affectu uerterunt humanitatem in crudelitatem et 
tentos seruos regis uel contumeliis adfecerunt uel occiderunt. in hac 
parabola sponsi siletur occisio et per seruorum mortes contemptus 
ostenditur nuptiarum. rex autem cum audisset iratus est. de quo supra 
dixerat: simile factum est regnum caelorum homini regi, quando inuitabat
 ad nuptias et agebat opera clementiae, hominis nomen adpositum est; 
nunc quando ad ultionem uenit homo siletur et rex tantum dicitur. et 
missis exercitibus suis perdidit homicidas illos et ciuitatem illorum 
succendit. exercitus seu ultores angelos de quibus in psalmis scribitur:
 inmissionem per angelos pessimos, seu romanos intellegamus sub duce 
uespasiano et tito qui occisis iudeae populis praeuaricatricem 
succenderint ciuitatem. tunc ait seruis suis: nuptiae quidem paratae 
sunt, sed qui inuitati erant non fuerunt digni; ite ergo ad exitus 
uiarum et quoscumque inueneritis uocate ad nuptias. gentilium populus 
non erat in uiis sed in exitibus uiarum.
quaeritur autem quomodo in his, qui foris erant inter malos, et boni 
aliqui sint reperti. hunc locum plenius tractat apostolus ad romanos 
quod gentes naturaliter facientes ea quae legis sunt, condemnent iudaeos
 qui scriptam legem non fecerint. inter ipsos quoque ethnicos est 
infinita diuersitas, cum sciamus alios esse procliues ad uitia et 
ruentes ad mala, alios ob honestatem morum uirtutibus deditos.
</p><p>intrauit autem rex ut uideret discumbentes et uidit ibi hominem 
non uestitum ueste nuptiali et ait illi: amice quomodo huc intrasti non 
habens uestem nuptialem? at ille obmutuit. hi qui inuitati fuerant ad 
nuptias de saepibus et angulis et plateis et diuersis locis caenam regis
 impleuerant. sed postea cum uenisset rex ut uideret discumbentes in 
conuiuio suo, hoc est in sua quasi fide requiescentes, ut in die iudicii
 uisitaret conuiuas et discerneret merita singulorum, inuenit unum qui 
ueste indutus non erat nuptiali. unus iste omnes qui sociati sunt 
malitia intelleguntur. uestes autem nuptiales praecepta sunt domini et 
opera quae complentur ex lege et euangelio noui que hominis efficiunt 
uestimentum. si quis igitur in tempore iudicii inuentus fuerit sub 
nomine christiano non habere uestimentum nuptiale, hoc est uestem 
supercaelestis hominis, sed uestem pollutam, id est ueteris hominis 
exuuias, hic statim corripitur et dicitur ei: amice quomodo huc 
intrasti? amicum uocat quod inuitatus ad nuptias est, arguit impudentiae
 quod ueste sordida munditias polluerit nuptiales. at ille obmutuit. in 
tempore enim illo non erit locus inpudentiae nec negandi facultas, cum 
omnes angeli et mundus ipse testis sit peccatorum.
</p><p>tunc dixit rex ministris: ligatis pedibus eius et manibus mittite
 eum in tenebras exteriores; ibi erit fletus et stridor dentium. manus 
ligatas et pedes, fletum que oculorum et stridorem dentium uel ad 
comprobandam resurrectionis intellege ueritatem uel certe ideo ligantur 
manus et pedes ut mala operari et currere desistant ad effundendum 
sanguinem. in fletu quoque oculorum et stridore dentium per metaphoram 
membrorum corporalium magnitudo ostenditur tormentorum.
</p><p>multi autem sunt uocati pauci uero electi. omnes parabolas breui 
sententiola comprehendit quod et in opere uineae et in aedificatione 
domus et in conuiuio nuptiali non initium sed finis quaeritur.
</p><p>tunc abeuntes pharisaei consilium inierunt ut caperent eum in 
sermone et mittunt discipulos suos cum herodianis dicentes. nuper sub 
caesare augusto iudea subiecta romanis, quando in toto orbe est 
celebrata descriptio stipendiaria facta fuerat, et erat in populo magna 
seditio, dicentibus aliis pro securitate et quiete qua romani pro 
omnibus militarent debere tributa persolui; pharisaeis uero qui sibi 
adplaudebant in iustitia, e contrario nitentibus non debere populum dei 
qui decimas solueret et primitiua daret et cetera quae in lege scripta 
sunt humanis legibus subiacere. caesar augustus herodem filium antipatri
 alienigenam et proselytum regem iudaeis constituerat, qui tributis 
praeesset et romano pareret imperio. mittunt igitur pharisaei discipulos
 suos cum herodianis, id est militibus herodis seu quos inludentes 
pharisaei, quia romanis tributa soluebant, herodianos uocabant et non 
diuino cultui deditos. quidam latinorum ridicule herodianos putant qui 
herodem christum esse crederent, quod nusquam omnino legimus. magister 
scimus quia uerax es et uiam dei in ueritate doces et non est tibi cura 
de aliquo; non enim respicis personam hominum. dic ergo nobis quid tibi 
uidetur: licet censum dare caesari annon? blanda et fraudulenta 
interrogatio illuc prouocat respondentem ut magis deum quam caesarem 
timeat et dicat non debere tributa solui, ut statim audientes herodiani 
seditionis contra romanos principem teneant. cognita autem iesus 
nequitia eorum ait: quid me temptatis hypocritae? prima uirtus est 
respondentis interrogantium mentem cognoscere et non discipulos sed 
temptatores uocare. hypochrita ergo appellatur qui aliud est et aliud 
simulat, id est aliud opere agit et aliud uoce praetendit.
</p><p>ostendite mihi numisma census. at illi obtulerunt ei denarium. 
sapientia semper sapienter agit ut suis potissimum temptatores 
sermonibus confutentur. ostendite mihi, inquit, denarium. hoc est genus 
nummi quod pro decem nummis inputabatur et habebat imaginem caesaris. et
 ait illis iesus: cuius est imago haec et superscriptio? qui putant 
interrogationem saluatoris ignorantiam esse et non dispensationem 
discant ex praesenti loco quod utique potuerit scire iesus cuius imago 
esset in nummo, sed interrogat ut ad sermonem eorum competenter 
respondeat. dicunt ei: caesaris. tunc ait illis: reddite ergo quae sunt 
caesaris caesari et quae sunt dei deo. caesarem non putemus augustum sed
 tiberium significari priuignum eius qui in locum successerat uitrici, 
sub quo et passus est dominus. omnes autem reges romani a primo gaio 
caesare qui imperium arripuerat, caesares appellati sunt. porro quod 
ait: reddite quae sunt caesaris caesari, id est nummum tributum et 
pecuniam, et quae sunt dei deo, decimas, primitias et oblationes ac 
uictimas sentiamus quomodo et ipse reddit tributa pro se et petro, et 
deo reddit quae dei sunt, patris faciens uoluntatem. et audientes mirati
 sunt. qui credere debuerant ad tantam sapientiam mirati sunt quod 
calliditas eorum insidiandi non inuenisset locum. et relicto eo 
abierunt, infidelitatem pariter cum miraculo reportantes.
</p><p>in illo die accesserunt ad eum sadducaei qui dicunt non esse 
resurrectionem. duae erant hereses in iudaeis, una pharisaeorum et 
altera sadducaeorum. pharisaei traditionum et obseruationum quas illi 
deuterosis uocant iustitiam praeferebant, unde et diuisi uocabantur a 
populo, sadducaei autem quod interpretantur iusti et ipsi uindicabant 
sibi quod non erant, prioribus et corporis et animae resurrectionem 
credentibus confitentibus que et angelos et spiritum, sequentes iuxta 
acta apostolorum omnia denegabant. istae sunt duae domus de quibus 
esaias manifestius docet quod offensurae sint in lapidem scandali. et 
interrogauerunt eum dicentes: magister, moyses dixit: si quis mortuus 
fuerit non habens filium ut ducat frater eius uxorem illius et suscitet 
semen fratri suo. erant autem apud nos septem fratres, et primus uxore 
ducta defunctus est, et reliqua. qui resurrectionem corporum non 
credebant et animam putabant interire cum corporibus, recte istiusmodi 
fingunt fabulam quae deliramenti arguat eos qui resurrectionem adserant 
mortuorum. potest autem fieri ut uere in gente eorum aliquando hoc 
acciderit. in resurrectione ergo cuius erit de septem uxor? omnes enim 
habuerunt eam. turpitudinem fabulae opponunt ut resurrectionis denegent 
ueritatem.
</p><p>respondens iesus ait illis: erratis nescientes scripturas neque 
uirtutem dei. propterea errant quia scripturas nesciunt et quia 
scripturas ignorant, consequenter nesciunt uirtutem dei, hoc est 
christum qui est dei uirtus et dei sapientia. in resurrectione enim 
neque nubent neque nubentur. latina consuetudo graeco idiomati non 
respondit. nubere enim proprie dicuntur mulieres et uiri uxores ducere. 
sed nos simpliciter dictum intellegamus quod nubere de uiris et nubi de 
uxoribus scriptum sit.
</p><p>sic in resurrectione non nubent neque nubentur, resurgent ergo 
corpora quae possunt nubere et nubi. nemo quippe dicit de lapide et 
arbore et his rebus quae non habent membra genitalia, quod non nubant 
neque nubantur, sed de his qui cum possint nubere tamen alia ratione non
 nubunt. quod autem infertur: sed sunt sicut angeli dei in caelo, 
spiritalis repromittitur conuersatio.
</p><p>de resurrectione autem mortuorum non legistis quod dictum est a 
deo dicente uobis: ego sum deus abraham et deus isaac et deus iacob? non
 est deus mortuorum sed uiuentium. ad comprobandam resurrectionis 
ueritatem multo aliis manifestioribus exemplis uti potuit e quibus est 
illud: suscitabuntur mortui et resurgent qui in sepulchris sunt, et in 
alio loco: multi dormientium de terrae puluere consurgent alii in uitam,
 alii in obprobrium et confusionem aeternam. quaeritur itaque quid sibi 
uoluerit dominus hoc proferre testimonium quod uidetur ambiguum uel non 
satis ad resurrectionis pertinens ueritatem: ego sum deus abraham et 
deus isaac et deus iacob, et quasi hoc prolato probauerit quod uolebat 
statim intulerit: non est deus mortuorum sed uiuentium. cuius rei turbae
 quoque circumstantes mysterium cognoscentes admiratae sunt in doctrina 
responsionis illius. supra diximus sadducaeos nec angelum nec spiritum 
nec resurrectionem corporum confitentes animarum quoque interitum 
praedicasse. hi quinque tantum libros moysi recipiebant, prophetarum 
uaticinia respuentes. stultum ergo erat inde proferre testimonia cuius 
auctoritatem non sequebantur. porro ad aeternitatem animarum probandam 
de moyse ponit exemplum: ego sum deus abraham et deus isaac et deus 
iacob, statim que infert: non est deus mortuorum sed uiuentium, ut cum 
probauerit animas permanere post mortem, neque enim poterat fieri ut 
eorum esset deus qui nequaquam subsisterent, consequenter introduceretur
 et corporum resurrectio quae cum animabus bona mala ue gesserunt. hunc 
locum plenius in extrema parte primae epistulae ad corinthios paulus 
apostolus exsequitur.
</p><p>pharisaei audito quod silentium inposuisset sadducaeis 
conuenerunt in unum; et interrogauit eum unus ex eis legis doctor 
temptans eum: magister, quod est mandatum magnum in lege? ait illi 
iesus: diliges dominum deum tuum ex toto corde tuo, et reliqua. quod de 
herode et pontio pilato legimus in domini nece eos fecisse concordiam, 
hoc etiam nunc de pharisaeis cernimus et sadducaeis. inter se contrarii 
sunt sed ad temptandum iesum pari mente consentiunt. qui ergo iam supra 
in ostensione denarii fuerant confutati et aduersae partis factionem 
uiderant subrutam, debuerant exemplo moneri ne ultra molirentur 
insidias; sed maliuolentia et liuor nutrit inpudentiam. interrogat unus 
ex legis doctoribus non scire desiderans sed temptans an interrogatus 
nosset quod interrogabatur quod sit maius mandatum, non de mandatis 
interrogans sed quod sit primum magnum que mandatum, ut cum omnia quae 
deus mandauerit magna sint, quicquid ille responderit occasionem habeat 
calumniandi, aliud adserens magnum esse de pluribus. quicumque igitur 
nouit et interrogat non uoto discendi sed studio cognoscendi an nouerit 
ille qui responsurus est, in similitudinem pharisaeorum non quasi 
discipulus sed quasi temptator accedit.
</p><h3 align="center"><a name="TOC-LIBER-4"></a>LIBER 4</h3>
<p>congregatis autem pharisaeis interrogauit eos iesus dicens: quid 
uobis uidetur de christo? cuius filius est? dicunt ei: dauid. ait illis:
 quomodo ergo dauid in spiritu uocat eum dominum dicens: dixit dominus 
domino meo: sede a dextris meis donec ponam inimicos tuos scabillum 
pedum tuorum. qui ad temptandum iesum fuerant congregati et ueritatem 
fraudulenta interrogatione capere nitebantur, occasionem praebuerunt 
confutationis suae interrogantur que de christo cuius filius sit. 
interrogatio iesu nobis proficit usque hodie contra iudaeos. et hi enim 
qui confitentur christum esse uenturum, hominem simplicem et sanctum 
uirum adserunt de genere dauid. interrogemus ergo eos docti a domino: si
 simplex homo est et tantum filius dauid, quomodo dauid uocet eum 
dominum suum, non erroris incerto nec propria uoluntate, sed in spiritu 
sancto. testimonium autem quod posuit de centesimo nono psalmo sumptum 
est. dominus igitur dauid uocatur non secundum id quod de eo natus est, 
sed iuxta id quod natus ex patre semper fuit praeueniens ipsum carnis 
suae patrem.
iudaei ad deludendam interrogationis ueritatem friuola multa confingunt,
 uernaculum abrahae adserentes cuius fuerit filius damascus eliezer, et 
ex ipsius persona scriptum psalmum, quod post caedem quinque regum 
dominus deus domino suo dixerit abraham: sede ad dexteram meam donec 
ponam omnes inimicos tuos scabillum pedum tuorum. quos interrogemus: 
quomodo deus dixerit abrahae ea quae sequuntur: te cum principium in die
 uirtutis tuae in splendoribus sanctorum ex utero ante luciferum genui 
te; et: iurauit dominus et non paenitebit eum: tu es sacerdos in 
aeternum secundum ordinem melchisedech, et respondere cogamus quomodo 
abraham ante luciferum genitus sit et sacerdos fuerit secundum ordinem 
melchisedech, pro quo melchisedech obtulerit panem et uinum et a quo 
decimas praedae acceperit.
</p><p>et nemo poterat respondere ei uerbum neque ausus fuit quisquam ex
 illa die eum amplius interrogare. pharisaei et sadducaei quaerentes 
occasionem calumniae et uerbum aliquod inuenire quod pateret insidiis, 
quia in sermonibus confutati sunt ultra non interrogant, sed apertissime
 comprehensum romanae tradunt potestati. ex quo intellegimus uenena 
inuidiae posse quidem superari sed difficile conquiescere.
</p><p>23. tunc iesus locutus est ad turbas et discipulos suos dicens: 
super cathedram moysi sederunt scribae et pharisaei; omnia ergo quae 
dixerint uobis seruate et facite, secundum opera uero eorum nolite 
facere; dicunt enim et non faciunt. quid mansuetius, quid benignius 
domino? temptatur a pharisaeis, confringuntur insidiae eorum, et 
secundum psalmistam: sagittae paruulorum factae sunt plagae eorum, et 
nihilominus propter sacerdotium et nominis dignitatem hortatur populos 
ut subiciantur eis, non opera sed doctrinam considerantes. quod autem 
ait: super cathedram moysi sederunt scribae et pharisaei, per cathedram 
doctrinam legis ostendit. ergo et illud quod dicitur in psalmo: in 
cathedra pestilentiae non sedit; et: cathedras uendentium columbas 
euertit, doctrinam debemus accipere. alligant autem onera grauia et 
importabilia et imponunt in humeros hominum, digito autem suo nolunt ea 
mouere. hoc generaliter aduersus omnes magistros qui grandia iubent et 
minora non faciunt. notandum autem quod et humeri et digitus et onera et
 uincula, quibus alligantur onera, spiritaliter intellegenda sint. omnia
 uero opera sua faciunt ut uideantur ab hominibus. quicumque igitur ita 
facit quodlibet ut uideatur ab hominibus, scriba est et pharisaeus. 
dilatant enim phylacteria sua et magnificant fimbrias; amant quoque 
primos recubitus in cenis et primas cathedras in synagogis et 
salutationes in foro et uocari ab hominibus rabbi. uae nobis miseris ad 
quos pharisaeorum uitia transierunt. dominus cum dedisset mandata legis 
per moysen ad extremum intulit: ligabis ea in manu tua et erunt inmota 
ante oculos tuos; et est sensus: praecepta mea sint in manu tua ut opere
 compleantur; sint ante oculos tuos ut die ac nocte mediteris in eis. 
hoc pharisaei male interpretantes scribebant in membranulis decalogum 
moysi, id est decem legis uerba complicantes ea et ligantes in fronte et
 quasi coronam capiti facientes ut semper ante oculos mouerentur quod 
usque hodie indi et babylonii faciunt, et qui hoc habuerit quasi 
religiosus in populis iudicatur. iusserat quoque aliud moyses ut in 
quattuor angulis palliorum hyacinthinas fimbrias facerent ad israhelis 
populum dinoscendum ut, quomodo in corporibus circumcisio signum 
iudaicae gentis daret, ita uestis haberet aliquam differentiam. 
superstitiosi magistri, captantes auram popularem atque ex mulierculis 
sectantes lucra, faciebant grandes fimbrias et acutissimas in eis spinas
 ligabant ut uidelicet ambulantes et sedentes interdum pungerentur et 
quasi hac commonitione retraherentur ad officia dei et ministeria 
seruitutis eius. quia ergo dixerat dominus: omnia opera sua faciunt ut 
uideantur ab hominibus, quod generaliter accusarat, nunc in partes 
diuidit. pictaciola illa decalogi phylacteria uocabant quod quicumque 
habuisset ea quasi ob custodiam et munimentum sui haberet, non 
intellegentibus pharisaeis quod haec in corde portanda sint non in 
corpore, alioquin et armaria et arcae habent libros et dei notitiam non 
habent. hoc apud nos superstitiosae mulierculae in paruulis euangeliis 
et in crucis ligno et istiusmodi rebus, quae habent quidem zelum dei sed
 non iuxta scientiam, usque hodie factitant, culicem liquantes et 
camelum glutientes. istiusmodi erat fimbria parua et breuis ex lege 
praecepta quam et mulier illa quae sanguine fluebat tetigit in pallio 
domini, sed non est compuncta superstitiosis sentibus pharisaeorum, 
magis que sanata ad tactum eius. cum que superflue dilatent phylacteria 
et magnas faciant fimbrias, gloriam captantes ab hominibus, arguuntur in
 reliquis cur quaerant primos accubitus in cenis et primas cathedras in 
synagogis et in publico gulam sectentur et gloriam et uocentur ab 
hominibus rabbi, quod latino sermone magister dicitur. denique sequitur:
</p><p>uos autem nolite uocari rabbi, unus est enim magister uester, et 
patrem nolite uocare uobis super terram, unus est enim pater uester qui 
in caelis est, nec uocemini magistri quia magister uester unus est 
christus. nec magister nec pater uocandus est alius nisi deus pater et 
dominus noster iesus christus, pater quia ex ipso sunt omnia, magister 
quia per ipsum omnia uel quoniam per dispensationem carnis omnes 
reconciliati sumus deo. quaeritur quare aduersum hoc praeceptum doctorem
 gentium apostolus esse se dixerit, aut quomodo uulgato sermone maxime 
in palestinae et in aegypti monasteriis se inuicem patres uocent. quod 
sic soluitur, aliud esse natura patrem uel magistrum, aliud indulgentia.
 nos si hominem patrem uocamus honorem aetati deferimus, non auctorem 
nostrae ostendimus uitae.
magister quoque dicitur ex consortio ueri magistri. et ne infinita 
replicem quomodo unus per naturam deus et unus filius non praeiudicat 
ceteris ne per adoptionem dii uocentur et filii, ita et unus pater et 
magister non praeiudicat aliis ut abusiue appellentur patres et 
magistri.
</p><p>uae uobis scribae et pharisaei hypochritae quia clauditis regnum 
caelorum ante homines; uos ipsi non intratis nec introeuntes sinitis 
intrare. habent scribae et pharisaei legis prophetarum que notitiam, 
sciunt christum esse filium dei, non ignorant natum esse de uirgine, sed
 dum praedam de subiecta sibi plebe appetunt nec ipsi introeunt regna 
caelorum nec eos qui poterant intrare permittunt. hoc est quod in osee 
propheta arguit: absconderunt sacerdotes uiam, interfecerunt sicima; et 
rursum: sacerdotes non dixerunt ubi est dominus. uel certe omnis 
magister qui scandalizat malis operibus discipulos suos claudit ante eos
 regnum caelorum.
</p><p>uae uobis scribae et pharisaei hypochritae quia circuitis mare et
 aridam, ut faciatis unum proselytum et, cum fuerit factus, facitis eum 
filium gehennae duplo quam uos. non eo studio seruamus quaesita quo 
quaerimus. scribae et pharisaei totum lustrantes orbem propter 
negotiationes et diuersa lucra tam a discipulis captanda quam per 
imaginem sanctitatis studii habebant de gentibus facere proselytum, id 
est aduenam et incircumcisum miscere populo dei. sed qui ante dum esset 
ethnicus simpliciter errabat et erat semel filius gehennae, uidens 
magistrorum uitia et intellegens destruere eos opere quod uerbis 
docebant, reuertitur ad uomitum suum et gentilis factus quasi 
praeuaricator maiore poena dignus erit. filius autem uocatur gehennae 
quomodo filius perditionis et filius huius saeculi. unusquisque enim 
cuius opera agit eius filius appellatur.
</p><p>uae uobis duces caeci qui dicitis: quicumque iurauerit per 
templum nihil est, qui autem iurauerit in auro templi debet. stulti et 
caeci, quid enim maius est: aurum an templum quod sanctificat aurum? et:
 quicumque iurauerit in altari nihil est, quicumque autem iurauerit in 
dono quod est super illud debet. caeci, quid enim maius est: donum an 
altare quod sanctificat donum? qui ergo in altari iurat, iurat in eo et 
in omnibus quae super illud sunt; et qui iurauerit in templo, iurat in 
illo et in eo qui habitat in ipso; et qui iurat in caelo, iurat in 
throno dei et in eo qui sedet super eum. supra ut uisum nobis est 
exposuimus quid significaret traditio pharisaeorum dicentium: donum 
quodcumque est ex me tibi proderit. nunc duplex et ad unam auaritiae 
occasionem trahens pharisaeorum traditio condemnatur, ut arguantur 
cuncta pro lucro facere et non pro timore dei. sicut enim in 
phylacteriis et fimbriis dilatatis opinio sanctitatis captabat gloriam 
et per occasionem gloriae quaerebat lucra, sic alia traditionis inuenta 
stropha impietatis arguit praeceptores. si quis in contentione seu in 
aliquo iurgio uel in causae ambiguo iurasset in templo et postea 
conuictus esset mendacii, non tenebatur criminis reus; sin autem 
iurasset in auro et pecunia quae in templo sacerdotibus offerebatur, 
statim id in quo iurauerat cogebatur exsoluere. rursum si quis iurasset 
in altari, periurii reum nemo retinebat; sin autem periurasset in dono 
uel in oblationibus, hoc est in hostia uel in uictimis in simila et 
ceteris quae offeruntur deo super altare, haec studiosissime repetebant.
 arguit ergo eos dominus et stultitiae et fraudulentiae quod multo maius
 sit templum quam aurum quod sanctificatur a templo et altare quam 
hostiae quae sanctificantur ab altari. totum autem faciebant non ob dei 
timorem sed ob diuitiarum cupidinem.
</p><p>uae uobis, scribae et pharisaei hypochritae, quia decimatis 
mentam et anetum et cyminum et reliquistis quae grauiora sunt legis 
iudicium et misericordiam et fidem; haec oportuit facere et illa non 
omittere. multa in lege praecepta sunt quae typos praeferant futurorum 
alia uero quae aperta sunt iuxta psalmistam dicentem: mandatum domini 
lucidum inluminans oculos, quae statim opera desiderent, uerbi gratia: 
non adulterabis, non furtum facies, non testimonium falsum dices, et 
cetera. pharisaei autem, quia praeceperat dominus interim (ut 
intellectus mysticos dimittamus) propter alimoniam sacerdotum et 
leuitarum quorum pars erat dominus omnium rerum offerri in templo 
decimas, hoc unum habebant studii ut quae iussa fuerant comportarentur; 
cetera quae erant maiora utrum quis faceret annon, parui pendebant. et 
ex hoc itaque capitulo arguit eos auaritiae quod studiose etiam uilium 
holerum decimas exigant, et iudicium in disceptatione negotiorum 
misericordiam que in pauperes pupillos et uiduas et fidem in deum, quae 
magna sunt, praetermittant.
</p><p>duces caeci excolantes culicem, camelum autem glutientes. camelum
 puto esse iuxta sensum praesentis loci et magnitudinem praeceptorum, 
iudicium et misericordiam et fidem; culicem autem decimas mentae et 
aneti et cymini et reliquorum uilium holerum.
haec contra praeceptum dei quae magna sunt deuoramus atque neglegimus, 
et opinionem religionis in paruis quae lucrum habent diligentiam 
demonstramus.
</p><p>uae uobis, scribae et pharisaei hypochritae, quia mundatis quod 
de foris est calicis et parapsidis, intus autem pleni estis rapina et 
inmunditia. pharisaee caece, munda prius quod intus est calicis et 
parapsidis, ut fiat id quod foris est mundum. diuersis uerbis eodem quo 
supra sensu arguit pharisaeos simulationis atque mendacii quod aliud 
ostendant hominibus foris aliud domi agant, non quo in calice et 
parapside eorum superstitio moraretur sed quo foris hominibus 
ostenderent sanctitatem in habitu, in sermone, in phylacteriis, in 
fimbriis, in orationum longitudine et in ceteris istiusmodi, intrinsecus
 autem essent uitiorum sordibus pleni.
</p><p>uae uobis, scribae et pharisaei hypochritae, quia similes estis 
sepulchris dealbatis quae a foris parent hominibus speciosa, intus uero 
plena sunt ossibus mortuorum et omni spurcitia. quod in calice et 
parapside demonstrarat, eo quod foris loti essent et intrinsecus 
sordidi, hoc nunc per exemplum sepulchrorum replicat quod quomodo 
sepulchra forinsecus lota sunt calce et ornata marmoribus et auro 
coloribus que distincta, intus autem plena sunt ossibus mortuorum, sic 
et peruersi magistri, qui alia docent et alia faciunt, munditiam habitu 
uestis et uerborum humilitate demonstrent, intus autem pleni sunt omni 
spurcitia et auaritia et libidine. denique manifestius hoc ipsum 
exprimit inferens: sic et uos a foris quidem paretis hominibus iusti, 
intus autem pleni estis hypochrisi et iniquitate.
</p><p>uae uobis, scribae et pharisaei hypochritae, quia aedificatis 
sepulchra prophetarum et ornatis monumenta iustorum et dicitis: si 
fuissemus in diebus patrum nostrorum, non fuissemus socii eorum in 
sanguine prophetarum. itaque testimonio estis uobismet ipsis quia filii 
estis eorum qui prophetas occiderunt. prudentissimo syllogismo arguit 
eos filios esse homicidarum, dum ipsi opinione bonitatis et gloriae in 
populos sepulchra aedificant prophetarum quos maiores eorum 
interfecerunt, et dicunt: si fuissemus illo tempore non fecissemus ea 
quae fecerunt patres nostri. hoc autem etiam si sermone non dicant opere
 loquuntur ex eo quod ambitiose et magnifice aedificant memorias 
occisorum quos a patribus suis esse iugulatos non negant. et uos implete
 mensuram patrum uestrorum. probato superioribus dictis quod filii 
essent homicidarum et eorum qui prophetas interfecissent, nunc concludit
 quod uoluerat et quasi extremam syllogismi partem ponit: et uos implete
 mensuram patrum uestrorum, quod illis defuit uos implete; illi 
interfecerunt seruos, uos dominum crucifigite, illi prophetas, uos eum 
qui a prophetis praedicatus est.
</p><p>serpentes genimina uiperarum quomodo fugietis a iudicio gehennae?
 hoc ipsum et iohannes baptista dixerat. sicut ergo de uiperis nascuntur
 uiperae, sic de homicidis patribus uos, inquit, nati estis homicidae. 
ideo ecce ego mitto ad uos prophetas et sapientes et scribas, ex illis 
occidetis et crucifigetis et ex eis flagellabitis in synagogis uestris 
et persequimini de ciuitate in ciuitatem. hoc quod antea dixeramus: 
implete mensuram patrum uestrorum, ad personam domini pertinere eo quod 
occidendus esset ab eis, potest et ad discipulos eius referri de quibus 
nunc dicit: ecce ego mitto ad uos prophetas et sapientes et scribas, ex 
illis occidetis et crucifigetis et flagellabitis in synagogis uestris et
 persequimini de ciuitate in ciuitatem, ut impleatis mensuram patrum 
uestrorum. simul que obserua iuxta apostolum scribentem ad corinthios 
uaria esse dona discipulorum christi, alios prophetas qui uentura 
praedicant, alios sapientes qui nouerint quando debeant proferre 
sermonem, alios scribas in lege doctissimos ex quibus lapidatus est 
stephanus, paulus occisus, crucifixus petrus, flagellati in actibus 
apostolorum discipuli, et persecuti eos sunt de ciuitate in ciuitatem, 
expellentes de iudaea ut ad gentium populum transmigrarent.
</p><p>ut ueniat super uos omnis sanguis iustus qui effusus est super 
terram a sanguine abel iusti usque ad sanguinem zachariae filii 
barachiae qui occisus est inter templum et altare. amen dico uobis, 
uenient haec omnia super generationem istam. de abel nulla est 
ambiguitas quin is sit quem cain frater occiderit. iustus autem non 
solum ex domini nunc sententia sed ex genesis testimonio comprobatur ubi
 accepta eius a deo narrantur munera. quaerimus quis sit iste zacharias 
filius barachiae quia multos legimus zacharias. et ne libera nobis 
tribuatur erroris facultas additum est: quem occidistis inter templum et
 altare. in diuersis diuersa legi et debeo singulorum opiniones ponere. 
alii zachariam filium barachiae dicunt qui in duodecim prophetis 
undecimus est patris que in eo nomen consentiat, sed ubi occisus sit 
inter templum et altare scriptura non loquitur, maxime cum temporibus 
eius uix ruinae templi fuerint. alii zachariam patrem iohannis intellegi
 uolunt ex quibusdam apocryphorum somniis adprobantes quod propterea 
occisus sit quia saluatoris praedicarit aduentum. hoc quia de scripturis
 non habet auctoritatem eadem facilitate contemnitur qua probatur. alii 
istum uolunt esse zachariam qui occisus est a ioas rege iudeae inter 
templum et altare sicut regnorum narrat historia.
sed obseruandum quod ille zacharias non sit filius barachiae sed filius 
ioiadae sacerdotis. unde et scriptura refert: non fuit recordatus ioas 
patris eius ioiadae quae sibi fecisset bona. cum ergo et zachariam 
teneamus et occisionis consentiat locus, quaerimus quare barachiae 
dicatur filius et non ioiadae. barachia in lingua nostra benedictus 
domini dicitur, et sacerdotis ioiadae iustitia hebraeo nomine 
demonstratur. in euangelio quo utuntur nazareni pro filio barachiae 
filium ioiadae scriptum reperimus. simpliciores fratres inter ruinas 
templi et altaris siue in portarum exitibus quae siloam ducunt, rubra 
saxa monstrantes zachariae sanguine putant esse polluta. non condemnamus
 errorem qui de odio iudaeorum et fidei pietate descendit. dicamus 
breuiter quare sanguis abel iusti usque ad zachariam filium barachiae ab
 illa generatione requiratur, cum neutrum eorum occiderit. regulae 
scripturarum est, duas generationes ponere, bonorum uel malorum, hoc est
 singulorum singulas. de bonis sumamus exempla: quis ascendit in montem 
domini aut quis requiescit in monte sancto eius, cum que plures qui 
ascensuri sunt in montem domini descripsisset qui diuersis fuere 
aetatibus, postea infert: haec generatio quaerentium dominum, 
quaerentium faciem dei iacob; et in alio loco de omnibus sanctis: 
generatio iustorum benedicetur; de malis uero ut in praesenti loco: 
generatio uiperarum et requirentur omnia a generatione ista; et in 
hiezechiel cum peccata terrae descripsisset sermo propheticus adiecit: 
si noe et iob et danihel ibi fuerint inuenti, non dimitti peccata terrae
 illi, omnes iustos qui similes forent uirtutibus eorum per noe et iob 
et danihel uolens intellegi. ergo et isti, qui similia cain et ioas 
contra apostolos gesserint, de una generatione esse referuntur. 
hierusalem hierusalem quae occidis prophetas et lapidas eos qui ad te 
missi sunt, quotiens uolui congregare filios tuos quemadmodum gallina 
congregat pullos suos sub alas, et noluisti. hierusalem (non saxa et 
aedificia ciuitatis sed habitatores uocat) quam patris plangit affectu, 
sicut et in alio loco legimus quod uidens eam fleuerit. in eo autem quod
 dicit: quotiens uolui congregare filios tuos, omnes retro prophetas a 
se missos esse testatur. gallinae quoque similitudinem congregantis sub 
alas pullos suos in cantico deuteronomii legimus: sicut aquila protegit 
nidum suum et super pullos suos desiderauit, expandens alas suas 
suscepit eos et tulit super pinnas suas.
</p><p>ecce relinquetur uobis domus uestra deserta. hoc ipsum et ex 
persona hieremiae iam ante dixerat: reliqui domum meam dimisi 
hereditatem meam, facta est mihi hereditas mea quasi spelunca hyaenae. 
desertam iudaeorum domum, id est templum illud, quod ante fulgebat 
angustius oculis, comprobamus quia habitatorem christum perdidit et 
hereditatem praeripere gestiens, occidit heredem. dico enim uobis: non 
me uidebitis amodo donec dicatis: benedictus qui uenit in nomine domini.
 ad hierusalem loquitur et ad populum iudaeorum. uersiculum autem istum 
quo et paruuli atque lactentes in egressu hierusalem domini saluatoris 
usi sunt, quando dixerunt: benedictus qui uenit in nomine domini, osanna
 in excelsis; sumpsit de centesimo decimo septimo psalmo qui manifeste 
de aduentu domini scriptus est; et quod dicit hoc uult intellegi: nisi 
paenitentiam egeritis et confessi fueritis ipsum me esse de quo 
prophetae cecinerunt filium omnipotentis patris, meam faciem non 
uidebitis. habent iudaei datum sibi tempus paenitentiae, confiteantur 
benedictum qui uenit in nomine domini et christi ora conspicient.
</p><p>24. et egressus iesus de templo ibat. et accesserunt ad eum 
discipuli eius ut ostenderent ei aedificia templi. ipse autem respondens
 dixit illis: uidetis haec omnia? amen dico uobis: non relinquetur hic 
lapis super lapidem qui non destruatur. iuxta historiam manifestus est 
sensus. recedente autem domino de templo omnia legis aedificia et 
compositio mandatorum ita destructa est ut nihil a iudaeis possit 
impleri et capite sublato uniuersa inter se membra compugnent. sedente 
autem eo super montem oliueti accesserunt ad eum discipuli secreto 
dicentes: dic nobis quando haec erunt et quod signum aduentus tui et 
consummationis saeculi? sedit in monte oliueti ubi uerum lumen scientiae
 nascebatur, et accedunt ad eum discipuli secreto qui mysteria et 
futurorum reuelationem nosse cupiebant et interrogant tria, quo tempore 
hierusalem destruenda, quo uenturus christus, quo consummatio saeculi 
sit futura.
multi enim uenient in nomine meo dicentes: ego sum christus, et multos 
seducent. quorum unus est simon samaritanus quem in actibus apostolorum 
legimus, qui se magnam dei dicebat esse uirtutem; haec quoque inter 
cetera in suis uoluminibus scripta dimittens: ego sum sermo dei, ego sum
 speciosus, ego paraclitus, ego omnipotens, ego omnia dei. sed et 
iohannes apostolus in epistula sua loquitur: audistis quia antichristus 
uenturus est, nunc autem antichristi multi sunt. ego reor omnes 
heresiarchas antichristos esse et sub nomine christi ea docere quae 
contraria sunt christo. nec mirum si aliquos ab his uideamus seduci cum 
dominus dixerit: et multos seducent. audituri enim estis proelia et 
opiniones proeliorum uidete ne turbemini; oportet enim haec fieri, sed 
nondum est finis. cum haec igitur fieri uiderimus, non putemus diem 
intrare iudicii, sed in tempus illud reseruari cuius signum perspicue in
 consequentibus ponitur. surget enim gens contra gentem et regnum contra
 regnum, et erunt pestilentiae et fames et terrae motus per loca; haec 
omnia initia sunt dolorum. non ambigo et haec quidem iuxta litteram 
futura quae scripta sunt, sed mihi uidetur regnum contra regnum et 
pestilentiae eorum quorum sermo serpit ut cancer et fames audiendi uerbi
 dei et commotio uniuersae terrae et a uera fide separatio in hereticis 
magis intellegi, qui contra se inuicem dimicantes ecclesiae uictoriam 
faciunt. quod autem dixit: haec autem initia sunt dolorum, melius 
transfertur parturitionum, ut quasi conceptus quidam, aduentus 
antichristi, non partus intellegatur.
</p><p>tunc tradent uos in tribulatione et occident uos. per apostolos 
omnium credentium persona signatur, non quo eo tempore apostoli in 
corpore reperiendi signantur. et quoniam abundauit iniquitas refrigescet
 caritas multorum. non omnium negauit fidem sed multorum. multi enim 
uocati, pauci autem electi. nam in apostolis et similibus eorum 
permansura est caritas de qua scriptum est: aqua multa non poterit 
extinguere caritatem; et ipse paulus: quis nos separabit a caritate 
christi? tribulatio an angustia et reliqua. et praedicabitur hoc 
euangelium regni in uniuerso orbe in testimonium omnibus gentibus, et 
tunc ueniet consummatio. signum aduentus dominici est euangelium in toto
 orbe praedicari ut nullus sit excusabilis, quod aut iam completum aut 
in breui cernimus esse complendum. non enim puto aliquam remansisse 
gentem quae christi nomen ignoret et quamquam non habuerit 
praedicatorem, tamen ex uicinis nationibus opinionem fidei non potest 
ignorare. cum ergo uideritis abominationem desolationis quae dicta est a
 danihelo propheta stantem in loco sancto; qui legit intellegat. quando 
ad intellegentiam prouocamur mysticum monstratur esse quod dictum est. 
legimus autem in danihelo hoc modo: et in dimidio hebdomadis auferetur 
sacrificium meum et libamina, et in templo abominatio desolationum erit 
usque ad consummationem temporis, et consummatio dabitur super 
solitudinem. de hoc et apostolus loquitur quod homo iniquitatis et 
aduersarius eleuandus sit contra omne quod dicitur deus, aut quod 
colitur ita ut audeat stare in templo dei et ostendere quod ipse sit 
deus, cuius aduentus secundum operationem satanae destruat eos et ad dei
 solitudinem redigat qui se susceperint. potest autem simpliciter aut de
 antichristo accipi aut de imagine caesaris quam pilatus posuit in 
templo aut de adriani equestri statua quae in ipso sancto sanctorum loco
 usque in praesentem diem stetit. abominatio quoque secundum ueterem 
scripturam idolum nuncupatur et idcirco additur desolationis, quod in 
desolato templo atque destructo idolum positum sit.
</p><p>tunc qui in iudaea sunt fugiant ad montes et qui in tecto non 
descendat tollere aliquid de domo sua, et qui in agro non reuertatur 
tollere tunicam suam. abominatio desolationis intellegi potest et omne 
dogma peruersum quod cum uiderimus stare in loco sancto, hoc est in 
ecclesia, et se ostendere deum, debemus fugere de iudea ad montes, hoc 
est dimissa occidente littera et iudaica prauitate adpropinquare 
montibus aeternis de quibus inluminat mirabiliter deus, et esse in tecto
 et in domate quo non possint ignita diaboli iacula peruenire, nec 
descendere et tollere aliquid de domo conuersationis pristinae nec 
quaerere quae retrorsum sunt, sed magis serere in agro spiritalium 
scripturarum ut fructus capiamus ex eo, nec tollere alteram tunicam quam
 apostoli habere prohibentur. de hoc loco, id est de abominatione 
desolationis quae dicta est a danihelo propheta stante in loco sancto, 
multa porphyrius tertio decimo operis sui uolumine contra nos 
blasphemauit; cui eusebius caesariensis episcopus tribus respondit 
uoluminibus decimo octauo, decimo nono et uicesimo, apollinaris quoque 
scripsit plenissime; superfluus que conatus est uno capitulo uelle 
disserere de quo tantis uersuum milibus disputatum est. uae autem 
praegnantibus et nutrientibus in illis diebus.
uae illis animabus quae non in perfectum uirum sua genimina perduxerunt,
 sed initia habent fidei ut enutritione indigeant magistrorum. hoc 
quoque dici potest quod in persecutione antichristi seu romanae 
captiuitatis praegnantes et nutrientes uteri et filiorum sarcina 
praegrauati expeditam fugam habere non quiuerint.
</p><p>orate autem ut non fiat fuga uestra hieme uel sabbato. si de 
captiuitate hierusalem uoluerimus accipere quando a tito et uespasiano 
capta est, orare debent ne fuga eorum hieme uel sabbato fiat, quia in 
altero duritia frigoris prohibet ad solitudines pergere et in montibus 
desertis que latitare, in altero aut transgressio legis est, si fugere 
uoluerint, aut mors imminens, si remanserint. si autem de consummatione 
mundi intellegitur, hoc praecipit ut non refrigescat fides nostra et in 
christum caritas, neque ut otiosi in opere dei torpeamus uirtutum 
sabbato. et nisi breuitati fuissent dies illi, non fieret salua omnis 
caro, sed propter electos breuiabuntur dies illi. adbreuiatos dies non 
secundum deliramenta quorundam qui putant temporum momenta mutari nec 
recordantur illius scripti: ordinatione tua permanet dies, sed iuxta 
temporum qualitatem sentire debemus, id est adbreuiatos non mensura sed 
numero, ut quo modo in benedictione dicitur: longitudine dierum replebo 
eum, sic et nunc adbreuiati dies intellegantur ne temporum mora fides 
concutiatur credentium.
</p><p>tunc si quis uobis dixerit: ecce hic christus aut illic, nolite 
credere. multi captiuitatis iudaicae tempore principes exstitere qui 
christos esse se dicerent, in tantum ut obsidentibus romanis tres intus 
fuerint factiones. sed melius de consummatione mundi intellegitur. 
surgent enim pseudochristi et pseudoprophetae et dabunt signa magna et 
prodigia ita ut in errorem inducantur, si fieri potest, etiam electi. 
ecce praedixi uobis. tripliciter ut ante iam dixi locus hic disserendus 
est aut de tempore obsidionis romanae aut de consummatione mundi aut de 
hereticorum contra ecclesiam pugna et istiusmodi antichristis, qui sub 
opinione falsae scientiae contra christum dimicant. si ergo dixerint 
uobis: ecce in deserto est, nolite exire. ecce in penetralibus, nolite 
credere. si quis promiserit uobis quod in deserto gentilium et 
philosophorum dogmate christus moretur aut in hereticorum penetralibus 
qui dei pollicentur arcana, nolite exire, nolite credere; siue quia 
persecutionis et angustiarum tempore semper pseudoprophetae decipiendi 
inueniunt locum si quis sub nomine christi se iactare uoluerit, non 
statim accommodetis fidem.
</p><p>sicut enim fulgor exit ab oriente et paret usque in occidentem 
ita erit et aduentus filii hominis. nolite exire, nolite credere quod 
filius hominis uel in deserto gentium sit uel in penetralibus 
hereticorum, sed quod ab oriente usque in occidentem fides eius in 
catholicis ecclesiis fulgeat. hoc quoque dicendum quod secundus 
saluatoris aduentus non in humilitate ut prius, sed in gloria 
demonstrandus sit. stultum est itaque eum in paruo loco uel abscondito 
quaerere qui totius mundi lumen sit. ubicumque fuerit corpus illuc 
congregabuntur aquilae. de exemplo naturali quod cotidie cernimus 
christi instruimur sacramento. aquilae et uultures etiam trans maria 
dicuntur sentire cadauera et ad escam huiuscemodi congregari. si ergo 
inrationabiles uolucres naturali sensu tantis terrarum spatiis et maris 
fluctibus separatae paruum cadauer sentiunt ubi iaceat, quanto magis nos
 et omnis multitudo credentium debet festinare ad eum cuius fulgur exit 
ab oriente et paret usque ad occidentem. possumus autem corpus, id est 
pt�ma~g, quod significantius latine dicitur cadauer ab eo quod per 
mortem cadat, passionem christi intellegere ad quam prouocamur ut 
ubicumque in scripturis legitur congregemur, et per illam uenire 
possumus ad uerbum dei ut est illud: foderunt manus meas et pedes; et in
 esaia: sicut ouis ad uictimam ductus, et cetera his similia. aquilae 
autem appellantur sancti quibus innouata est iuuentus ut aquilae et qui 
iuxta esaiam plumescunt et adsumunt alas ut ad christi ueniant 
passionem.
</p><p>statim autem post tribulationem dierum illorum sol obscurabitur, 
et luna non dabit lumen suum, et stellae caeli cadent de caelo, et 
uirtutes caelorum commouebuntur. sol et luna obscurabitur et non dabit 
lumen suum, et cetera astra cadent de caelo uirtutes que caelorum 
mouebuntur, non deminutione luminis, alioquin legimus solem septuplum 
habiturum luminis, sed comparatione uerae lucis omnia uisui tenebrosa. 
si itaque iste sol qui nunc per totum orbem rutilat et luna quae 
secundum est luminare et stellae quae ad solacium noctis accensae sunt 
omnes que uirtutes, quas angelorum multitudines intellegimus, in aduentu
 christi in tenebras reputabuntur, decutiatur supercilium eorum qui se 
sanctos arbitrantes praesentiam iudicis non formidant. et tunc parebit 
signum filii hominis in caelo.
signum hic aut crucis intellegamus ut uideant iuxta zachariam et 
iohannem iudaei quem compunxerant, aut uexillum uictoriae triumphantis. 
tunc plangent omnes tribus terrae. plangent hi qui municipatum non 
habuerunt in caelis sed scripti sunt in terra.
</p><p>et mittet angelos suos cum tuba. de hac tuba et apostolus 
loquitur, et in apocalypsi iohannis legimus, et in ueteri testamento 
tubae ductiles ex auro, aere argento que fieri praecipiuntur ut sublimia
 doctrinarum resonent sacramenta. ab arbore ficus discite parabolam. cum
 iam ramus eius tener fuerit et folia nata scitis quia prope est aestas,
 et reliqua. sub exemplo arboris docuit consummationis aduentum. 
quomodo, inquit, quando teneri fuerint in arbore ficus cauliculi et 
gemma erumpit in florem cortex que folia parturit, intellegitis aestatis
 aduentum et fauonii ac ueris introitum; ita cum haec omnia quae scripta
 sunt uideritis, nolite putare iam adesse consummationem mundi, sed 
quasi prooemia et praecursores quosdam uenire ut ostendant quod prope 
sit et in ianuis. amen dico uobis quia non praeteribit ista generatio 
donec omnia haec fiant. supra diximus generationes bonorum et e 
contrario malorum esse singulas. igitur aut omne hominum significat 
genus aut specialiter iudaeorum. caelum et terra transibunt, uerba uero 
mea non praeteribunt. caelum terra que transibunt inmutatione non 
abolitione sui, alioquin quomodo sol obscurabitur et luna non dabit 
lumen suum et stellae cadent si caelum in quo ista sunt terra que non 
fuerit?
</p><p>de die autem illa et hora nemo scit neque angeli caelorum nisi 
pater solus. in quibusdam latinis codicibus additum est: neque filius, 
cum in graecis et maxime adamantii et pierii exemplaribus hoc non 
habeatur adscriptum, sed quia in non nullis legitur disserendum uidetur.
 gaudet arrius et eunomius quasi ignorantia magistri gloria discipulorum
 sit et dicunt: non potest aequalis esse qui nouit et qui ignorat. 
contra quos breuiter ista dicenda sunt: cum omnia tempora fecerit iesus,
 hoc est uerbum dei, omnia enim per ipsum facta sunt, et sine ipso 
factum est nihil; in omnibus autem temporibus etiam dies iudicii sit, 
qua consequentia potest eius ignorare partem cuius totum nouerit? hoc 
quoque dicendum est: quid est maius notitia patris an iudicii? si maius 
nouit, quomodo ignorat quod minus est? scriptum legimus: omnia quae 
patris sunt mihi tradita sunt. si omnia patris filii sunt, qua ratione 
unius sibi diei notitiam reseruauit et noluit eam communicare cum filio?
 sed et hoc inferendum: si nouissimum diem temporum ignorat, ignorat et 
paene ultimum et retrorsum omnes. non enim potest fieri ut qui primum 
ignorat sciat quid secundum sit. igitur quia probauimus non ignorare 
filium consummationis diem, causa reddenda est cur ignorare dicatur. 
apostolus super saluatore scribit: in quo sunt omnes thesauri sapientiae
 et scientiae absconditi. sunt ergo omnes thesauri in christo sapientiae
 et scientiae sed absconditi sunt. quare absconditi? post resurrectionem
 interrogatus ab apostolis de die manifestius respondit: non est uestrum
 scire tempora et momenta quae pater posuit in sua potestate. quando 
dicit: non est uestrum scire, ostendit quod ipse sciat sed non expediat 
nosse apostolis, ut semper incerti de aduentu iudicis sic cotidie uiuant
 quasi die alia iudicandi sint. denique et consequens euangelii sermo id
 ipsum cogit intellegi, dicens quoque patrem solum nosse.
in patre comprehendit et filium; omnis enim pater filii nomen est.
</p><p>sicut autem in diebus noe ita erit et aduentus filii hominis. 
quomodo enim erant in diebus ante diluuium comedentes et bibentes 
nubentes et nuptum tradentes, et reliqua. quaeritur quomodo supra 
scriptum sit: surget enim gens contra gentem et regnum contra regnum, et
 erunt pestilentiae et fames et terrae motus, et nunc ea futura 
memorentur quae pacis indicia sunt. sed aestimandum iuxta apostolum quod
 post pugnas et dissensiones, pestilentias, fames et terrae motus et 
cetera quibus genus uastatur humanum, breuis subsecutura sit pax, quae 
quieta omnia repromittat ut fides credentium comprobetur, utrum 
transactis malis sperent iudicem esse uenturum. hoc est enim quod in 
paulo legimus: quando dixerint: pax et securitas, tunc repentinus eis 
superueniet interitus sicut dolor parturientis, et non effugient.
</p><p>tunc duo erunt in agro, unus adsumetur et unus relinquetur, duae 
molentes in mola, una adsumetur et alia relinquetur. tunc, inquit, duo 
erunt in agro quando tempore uidelicet consummationis atque iudicii duo 
in agro pariter inuenientur eundem habentes laborem et quasi parem 
sementem sed fructus laboris non aeque recipientes, duae quoque molentes
 simul erunt, altera adsumetur et altera relinquetur. in duobus qui in 
agro commorantur et in duabus quae pariter molunt uel synagogam 
intellege et ecclesiam quod simul molere uideantur in lege et de eisdem 
scripturis farinam terere praeceptorum dei, uel ceteras hereses quae de 
utroque testamento aut de altero uidentur molere farinam doctrinarum 
suarum et cum unum nominis christiani propositum habeant, non eandem 
mercedem recipient, aliis adsumptis et aliis derelictis.
</p><p>uigilate ergo quia nescitis qua hora dominus uester uenturus sit.
 perspicue ostendit quare supra dixerit: de die autem illa nemo scit 
neque filius hominis neque angeli nisi pater solus, quod non expediat 
scire apostolis ut pendulae exspectationis incerto semper eum credant 
esse uenturum quem ignorant quando uenturus sit. et non dixit: quia 
nescimus qua hora uenturus sit dominus, sed nescitis, praemisso que 
patrisfamiliae exemplo cur reticeat consummationis diem manifestius 
docet dicens: estote parati quia nescitis qua hora filius hominis 
uenturus est. quis, putas, est fidelis seruus et prudens quem constituit
 dominus suus super familiam suam ut det illis cibum in tempore? beatus 
ille seruus quem cum uenerit dominus eius inuenerit sic facientem. 
plenius inculcat et replicat quare de die consummationis et hora nec 
angelos nec se scire praedixerit sed solum patrem, quod non expediat 
scire apostolis; et exemplum patrisfamiliae, hoc est sui, et fidelium 
seruorum, id est apostolorum, ad cohortationem sollicitae mentis 
interserit ut spe praemiorum ministrent conseruis in tempore suo cibaria
 doctrinarum. si autem dixerit malus seruus ille in corde suo: moram 
facit dominus meus uenire, et coeperit percutere conseruos suos, et 
reliqua. ex superioribus pendit quod sicut sollicitus seruus et semper 
aduentum domini praestolans tradit conseruis cibaria in tempore suo et 
postea super omnia bona patrisfamiliae constituitur, ita e contrario qui
 iuxta hiezechiel dicit: in tempora longa fiet istud, et non putat cito 
dominum esse uenturum, factus securior uacat epulis atque luxoriae et 
non lenem patremfamilias sed seuerissimum sentiet iudicem. ueniet 
dominus serui illius in die qua non sperat et hora qua ignorat et 
diuidet eum partem que eius ponet cum hypochritis. hoc ipsum docet ut 
sciant quando non putatur dominus tunc eum esse uenturum et uigilantiae 
ac sollicitudinis dispensatores admonet. porro quod dicit: diuidet eum, 
non quo gladio eum dissicet sed quo a sanctorum consortio separet et 
partem eius ponat cum hypochritis, cum his uidelicet qui erant in agro 
et qui molebant et nihilominus derelicti sunt. saepe diximus hypochritam
 aliud esse, aliud ostendere, sicut et in agro et in mola idem uidebatur
 facere quod ecclesiasticus uir, sed exitus diuersae uoluntatis 
apparuit.
</p><p>25. tunc simile erit regnum caelorum decem uirginibus quae 
accipientes lampades suas exierunt obuiam sponso et sponsae; quinque 
autem ex eis erant fatuae et quinque prudentes, et reliqua. hanc 
parabolam, id est similitudinem, decem uirginum fatuarum atque 
prudentium quidam simpliciter in uirginibus interpretantur, quarum aliae
 iuxta apostolum et corpore et mente sunt uirgines, aliae uirginitatem 
tantum corporum reseruantes uel cetera opera non habent proposito suo 
similia, uel parentum custodia reseruatae nihilominus mente nupserunt. 
sed mihi uidetur ex superioribus alius sensus esse qui dicitur et non ad
 uirginalia corpora sed ad omne hominum genus comparatio pertinere. 
sicut enim duo in agro et duae molentes duos populos significant 
christianorum et iudaeorum, siue sanctorum et peccatorum, qui in 
ecclesia constituti, uidentur quidem et ipsi arare et molere sed cuncta 
in hypochrisi faciunt, sic et nunc decem uirgines omnes homines 
complectuntur qui uidentur deo credere et adplaudunt sibi in scripturis 
sanctis tam ecclesiasticos quam iudaeos atque hereticos. qui idcirco 
omnes uirgines appellantur quia gloriantur in unius dei notitia et mens 
eorum idolatriae turba non constupratur. oleum habent uirgines quae 
iuxta fidem et operibus adornantur, non habent oleum quae uidentur 
simili quidem fide dominum confiteri sed uirtutum opera neglegunt. 
possumus quinque uirgines sapientes et stultas quinque sensus 
interpretari quorum alii festinant ad caelestia et superna desiderant, 
alii terrenis faecibus inhiantes fomenta non habent ueritatis quibus sua
 corda inluminent. de uisu et auditu et tactu spiritaliter dictum est: 
quod uidimus, quod audiuimus, quod oculis nostris perspeximus et manus 
nostrae palpauerunt; de gustu: gustate et uidete quia suauis est 
dominus; de odoratu: in odore unguentorum tuorum currimus; et: christi 
bonus odor sumus. moram autem faciente sponso dormitauerunt omnes et 
dormierunt.
non enim parum temporis inter priorem et secundum aduentum domini 
praetergreditur. omnes dormitauerunt, id est mortuae sunt quia mors 
sanctorum somnus appellatur. consequenter autem dicitur dormierunt, quia
 postea suscitandae sunt. media autem nocte clamor factus est: ecce 
sponsus uenit, exite obuiam ei. subito enim quasi intempesta nocte et 
securis omnibus, quando grauissimus sopor est, per angelorum clamorem et
 tubas praecedentium fortitudinum christi resonabit aduentus. dicamus 
aliquid quod forsitan lectori utile sit. traditio iudaeorum est christum
 media nocte uenturum in similitudinem aegypti temporis, quando pascha 
celebratum est et exterminator uenit et dominus super tabernacula 
transiit et sanguine agni postes nostrarum frontium consecrati sunt. 
unde reor et traditionem apostolicam permansisse ut die uigiliarum 
paschae ante noctis dimidium populos dimittere non liceat exspectantes 
aduentum christi et postquam illud tempus transierit, securitate 
praesumpta, festum cunctis agentibus diem. unde et psalmista dicebat: 
media nocte surgebam ad confitendum tibi super iudicia iustitiae tuae. 
tunc surrexerunt omnes uirgines illae et ornauerunt lampades suas. omnes
 uirgines surrexerunt et ornauerunt unaquaeque lampades suas, id est 
sensus, in quibus oleum scientiae recipiebant ut alerent opera uirtutum 
quae ante uerum iudicem refulgerent.
</p><p>fatuae autem sapientibus dixerunt: date nobis de oleo uestro quia
 lampades nostrae extinguuntur. quae lampades suas queruntur extingui, 
ostendunt eas ex parte lucere et tamen non habent lumen indeficiens nec 
opera perpetua. si quis igitur habet animam uirginalem et amator est 
pudicitiae, non debet mediocribus esse contentus quae cito exolescunt, 
exorto caumate arefiunt, sed perfectas uirtutes sequatur ut lumen habeat
 sempiternum. responderunt prudentes atque dixerunt: ne forte non 
sufficiat nobis et uobis. hoc non de auaritia sed de timore respondent. 
unusquisque enim pro operibus suis mercedem recipiet, neque possunt in 
die iudicii aliorum uirtutes aliorum uitia subleuare. et quomodo tempore
 babyloniae captiuitatis hieremias peccatores iuuare non potuit et 
dicitur ad eum: ne oraueris pro populo isto, sic formidulosa erit illa 
dies cum unusquisque pro semet ipso sollicitus erit. ite potius ad 
uendentes et emite uobis. uenditur hoc oleum et multo emitur pretio ac 
difficili labore conquiritur quod in elemosinis cunctis que uirtutibus 
et consiliis intellegimus magistrorum. dum autem irent emere uenit 
sponsus. dant quidem quasi prudentes consilium quod non debeant sine 
oleo lampadarum sponso occurrere. uerum quia iam emendi tempus 
excesserat et adueniente iudicii die locus non erat paenitentiae 
psalmista dicente: in inferno autem quis confitebitur tibi, non noua 
opera patrare sed praeteritorum rationem coguntur exsoluere. uenit 
sponsus, et quae paratae erant intrauerunt cum eo ad nuptias, et clausa 
est ianua. post iudicii diem bonorum operum et iustitiae occasio non 
relinquetur. nouissime ueniunt et reliquae uirgines dicentes: domine, 
domine, aperi nobis. egregia quidem in domini appellatione confessio id 
que repetitum indicium fidei est. sed quid prodest uoce inuocare quem 
operibus neges? at ille respondens ait: amen dico uobis: nescio uos. 
nouit dominus eos qui eius sunt, et qui ignorat ignorabitur nescit 
dominus operarios iniquitatis et licet uirgines sint et secundum 
duplicem intellegentiam de corporis puritate et de confessione uerae 
glorientur fidei, tamen, quia oleum non habent scientiae, sufficit eis 
pro poena quod ignorantur a sponso.
</p><p>uigilate itaque quia nescitis diem neque horam. prudentem semper 
admoneo lectorem ut non superstitiosis adquiescat interpretationibus et 
quae commatice pro fingentium ea dicuntur arbitrio, sed consideret 
priora media sequentia et nectat sibi uniuersa quae scripta sunt. et ex 
hoc ergo quod infert: uigilate quia nescitis diem neque horam, 
intellegitur uniuersa quae dixit, id est de duobus qui in agro sunt et 
de duabus molentibus et de patrefamilias qui seruo suo credidit 
substantiam et de decem uirginibus, ideo parabolas esse praemissas ut, 
quia ignoramus homines iudicii diem, sollicite nobis lumen bonorum 
operum praeparemus, ne dum ignoramus iudex ueniat. sicut enim homo 
proficiscens uocauit seruos suos et tradidit illis bona sua et uni dedit
 quinque talenta, alii duo, alii uero unum. homo iste paterfamilias haud
 dubium quin christus sit qui ad patrem post resurrectionem uictor 
ascendens, uocatis apostolis doctrinam euangelicam tradidit, non pro 
largitate et parcitate alteri plus et alteri minus tribuens, sed pro 
accipientium uiribus, quomodo et apostolus eos qui solidum cibum capere 
non poterant lacte potasse se dicit. denique et illum qui de quinque 
talentis decem fecerat et qui de duobus quattuor simili recipit gaudio, 
non considerans lucri magnitudinem sed studii uoluntatem. in quinque et 
duobus et uno talento uel diuersas gratias intellegamus quae unicuique 
traditae sunt uel in primo omnes sensus examinatos, in secundo 
intellegentiam et opera, in tertio rationem qua homines a bestiis 
separamur. abiit autem qui quinque talenta acceperat et operatus est in 
eis; lucratus est alia quinque. acceptis terrenis sensibus caelestium 
sibi notitiam duplicauit ex creaturis intellegens creatorem, ex 
corporalibus incorporalia, ex uisibilibus inuisibilia, ex breuibus 
aeterna. qui duo acceperat; lucratus est alia duo. et iste pro uiribus 
quidquid in lege didicerat in euangelio duplicauit siue et scientiam et 
opera praesentis uitae futurae beatitudinis typos intellexit. qui autem 
unum acceperat, abiens fodit in terram et abscondit pecuniam domini sui.
 nequam seruus terrenis operibus et saeculi uoluptate dei praecepta 
neglexit et polluit, quamquam in alio euangelista scriptum sit quod in 
sudario ligauerit, id est doctrinam patrisfamiliae molliter et delicate 
uiuendo eneruauerit.
</p><p>post multum uero temporis uenit dominus seruorum illorum. grande 
tempus est inter ascensionem saluatoris et secundum eius aduentum. si 
autem apostoli reddituri sunt rationem et sub metu iudicis surrecturi, 
quid nos oportet facere? ait illi dominus: euge serue bone et fidelis, 
quia super pauca fuisti fidelis super multa te constituam, intra in 
gaudium domini tui. utrique seruo ut ante iam dixi, et qui de quinque 
talentis decem fecerat et qui de duobus quattuor, idem patrisfamiliae 
sermo blanditur. et notandum quod omnia quae in praesenti habemus licet 
magna uideantur et plurima, tamen comparatione futurorum parua et pauca 
sunt. intra, inquit, in gaudium domini tui et suscipe quae nec oculus 
uidit nec auris audiuit nec in cor hominis ascenderunt. quid autem maius
 potest dari fideli seruo quam esse cum domino et uidere gaudium domini 
sui? accedens autem et qui unum talentum acceperat ait: domine scio quia
 homo durus es, metis ubi non seminasti et congregas ubi non sparsisti; 
et timens abii et abscondi talentum tuum in terra; ecce habes quod tuum 
est. uere quod scriptum est: ad excusandas excusationes in peccatis, 
etiam huic seruo contigit ut ad pigritiam et neglegentiam superbiae 
quoque crimen accederet. qui enim debuit simpliciter inertiam confiteri 
et orare patremfamilias, e contrario calumniatur et dicit se prudenti 
fecisse consilio ne dum lucra pecuniae quaereret etiam de sorte 
periclitaretur.
</p><p>respondens autem dominus eius dixit ei: serue male et piger, 
sciebas quia meto ubi non semino et congrego ubi non sparsi; oportuit 
ergo te mittere pecuniam meam nummulariis et ueniens ego recepissem 
utique quod meum est cum usuris; tollite itaque ab eo talentum et date 
ei qui habet decem talenta. quod putauerat se pro excusatione dixisse, 
in culpam propriam uertitur. seruus autem malus appellatur quia 
calumniam domino facit, piger quia talentum noluit duplicare, ut in 
altero superbiae, in altero neglegentiae condemnetur. si, inquit, durum 
et crudelem esse me noueras et aliena sectari ibi que metere ubi non 
seuerim, quare non tibi istiusmodi cogitatio incussit timorem ut scires 
me mea diligentius quaesiturum et dares pecuniam meam siue argentum 
nummulariis? utrumque enim argurion~g graecus sermo significat. eloquia,
 inquit, domini eloquia casta, argentum igne examinatum probatum terrae 
purgatum septuplum.
pecunia ergo et argentum praedicatio euangelii est et sermo diuinus qui 
dari debuit nummulariis et trapezitis, id est uel ceteris doctoribus, 
quod fecerunt et apostoli per singulas prouincias presbiteros et 
episcopos ordinantes, uel cunctis credentibus qui possunt pecuniam 
duplicare et cum usuris reddere, ut quicquid sermone didicerant opere 
explerent. tollitur autem talentum et datur ei qui decem talenta fecerat
 ut intellegamus, licet in utriusque labore aequale sit gaudium domini, 
hoc est et eius qui quinque in decem duplicauerat et eius qui duo in 
quattuor, tamen maius deberi praemium ei qui plus in domini pecunia 
laborauerat. unde dicit et apostolus: presbiteros honora qui uere 
presbiteri sunt, maxime qui laborant in uerbo dei. ex eo quod malus 
seruus ausus est dicere: metis ubi non seminasti et congregas ubi non 
sparsisti, intellegimus etiam gentilium et philosophorum bonam uitam 
recipere dominum et aliter habere eos qui iuste, aliter qui iniuste 
agant et ad comparationem eius qui naturali legi seruiat, condemnari eos
 qui scriptam legem neglegant. omni enim habenti dabitur et abundabit, 
ei autem qui non habet et quod uidetur habere auferetur ab eo. multi cum
 sapientes sint naturaliter et habeant acumen ingenii, si fuerint 
neglegentes et desidia bonum naturae corruperint, ad comparationem eius 
qui paululum tardior labore et industria compensauit quod minus habuit, 
perdunt bonum naturae et praemium quod eis fuerat repromissum uident 
transire ad alios. potest et sic intellegi: et qui fidem habet et bonam 
in domino uoluntatem, etiam si quid minus in opere ut homo habuerit, 
dabitur a bono iudice; qui autem fidem non habuerit, etiam ceteras 
uirtutes quas uidebatur naturaliter possidere perdet. et eleganter etiam
 quod uidetur, inquit, habere auferetur ab eo. quicquid enim sine fide 
christi est non ei debet imputari qui male eo abusus est, sed illi qui 
etiam malo seruo naturae bonum tribuit. et inutilem seruum eicite in 
tenebras exteriores; illic erit fletus et stridor dentium. dominus lumen
 est. qui ab eo foras mittitur caret uero lumine. quid sit autem fletus 
et stridor dentium supra diximus.
</p><p>cum autem uenerit filius hominis in maiestate sua et omnes angeli
 cum eo, tunc sedebit super sedem maiestatis suae, et congregabuntur 
ante eum omnes gentes, et separabit eos ab inuicem sicut pastor segregat
 oues ab haedis et statuet oues quidem a dextris suis, haedos autem a 
sinistris. post biduum pascha facturus et tradendus cruci et inludendus 
ab hominibus et aceto ac felle potandus recte promittit gloriam 
triumphantis, ut secutura scandala pollicitationis praemio compensaret. 
et notandum quod qui in maiestate cernendus est filius hominis sit. quod
 que sequitur: statuet oues quidem a dextris suis, haedos autem a 
sinistris, iuxta illud intellege quod alibi legis: cor sapientis in 
dextera eius et cor stulti in sinistra illius, et supra in hoc eodem 
euangelio: nesciat sinistra quid faciat dextera tua. oues in parte 
iustorum stare iubentur ad dexteram, haedi, hoc est peccatores, ad 
sinistram qui semper pro peccato offeruntur in lege. nec dixit capras 
quae possunt habere fetus et tonsae egrediuntur de lauacro omnes 
gemellis fetibus et sterilis nulla inter eas sed haedos lasciuum animal 
et petulcum et feruens semper ad coitum. uenite, benedicti patris mei, 
possidete paratum uobis regnum a constitutione mundi. hoc iuxta 
praescientiam dei accipiendum apud quem futura iam facta sunt. amen dico
 uobis: quamdiu fecistis uni de his fratribus meis minimis, mihi 
fecistis. libera nobis erat intellegentia quod in omni paupere christus 
esuriens pasceretur, sitiens potaretur, hospes induceretur in tectum, 
nudus uestiretur, infirmus uisitaretur, clausus carcere haberet solacium
 conloquentis. sed ex hoc quod sequitur: quando fecistis uni de his 
fratribus meis minimis, mihi fecistis, non mihi uidetur generaliter 
dixisse de pauperibus sed de his qui pauperes spiritu sunt, ad quos 
tendens manum dixerat: fratres mei et mater mea hi sunt qui faciunt 
uoluntatem patris mei. et ibunt hi in supplicium aeternum, iusti autem 
in uitam aeternam. prudens lector, intende quod et supplicia aeterna 
sint et uita perpetua metum deinceps non habeat ruinarum.
</p><p>26. et factum est cum consummasset iesus sermones hos omnes dixit
 discipulis suis: scitis quia post biduum pascha fiet, et filius hominis
 tradetur ut crucifigatur. erubescant qui putant saluatorem timuisse 
mortem et passionis pauore dixisse: pater, si potest fieri, transeat 
calix iste a me. post biduum pascha facturus tradendum se ut 
crucifigatur nouit et tamen non declinat insidias, non territus fugit, 
in tantum ut etiam ceteris ire nolentibus pergat intrepidus quando dicit
 thomas: eamus ut et nos moriamur cum eo. et finem carnali festiuitati 
uolens inponere umbra que transeunte paschae reddere ueritatem dixerit: 
desiderio desideraui pascha hoc manducare uobis cum ante quam patiar.
etenim pascha nostrum immolatus est christus, si tamen comedamus illud 
in azymis sinceritatis et ueritatis. porro quod ait: post biduum pascha 
fiet, simplici intellegentia praetermissa id quod sacratum est 
requiramus. post duos dies clarissimi luminis ueteris ac noui testamenti
 uerum pro mundo pascha celebratur. pascha quod hebraice dicitur phase, 
non a passione ut plerique arbitrantur sed a transitu nominatur, eo quod
 exterminator uidens sanguinem in foribus israhelitarum pertransierit 
nec percusserit eos uel ipse dominus praebens auxilium populo suo 
desuper ambularit. lege exodi librum de quo plenius, si uita comes 
fuerit, disputabimus. transitus autem noster, id est phase, ita 
celebratur si terrena et aegyptum dimittentes ad caelestia festinemus. 
tunc congregati sunt principes sacerdotum et seniores populi in atrium 
principis sacerdotum qui dicebatur caiphas; et consilium fecerunt ut 
iesum dolo tenerent et occiderent. qui debuerant pascha uicino parare 
uictimas leuigare templi parietes pauimenta uerrere uasa mundare et 
secundum ritum legis purificari ut esu agni digni fierent, congregantur 
ineuntes consilium quomodo occidant dominum, non timentes seditionem ut 
simplex sermo demonstrat, sed cauentes ne auxilio populi de suis manibus
 tolleretur.
</p><p>cum autem esset iesus in bethania in domo simonis leprosi. 
passurus pro omni mundo et uniuersas nationes suo sanguine redempturus 
moratur in bethania domo oboedientiae, quae quondam fuit simonis 
leprosi, non quod leprosus et illo tempore permaneret sed qui ante 
leprosus postea a saluatore mundatus est, nomine pristino permanente ut 
uirtus curantis appareat. nam et in catalogo apostolorum cum pristino 
uitio et officio matheus publicanus appellatur qui certe publicanus esse
 desierat. quidam simonis leprosi domum eam uolunt intellegi partem 
populi quae crediderit domino et ab eo curata sit. simon quoque ipse 
oboediens dicitur, qui iuxta aliam intellegentiam mundus interpretari 
potest in cuius domo curata est ecclesia. accessit ad eum mulier habens 
alabastrum unguenti pretiosi et effudit super caput ipsius recumbentis. 
nemo putet eandem esse quae super caput effudit unguentum et quae super 
pedes. illa enim et lacrimis lauat et crine tergit et manifeste meretrix
 appellatur, de hac autem nihil tale scriptum est. nec enim poterat 
statim capite domini meretrix digna fieri. alius euangelista pro 
alabastro unguenti pretiosi (quod genus est marmoris) nardum pisticam 
posuit, hoc est ueram et absque dolo, ut fidem ecclesiae et gentium 
demonstraret. uidentes autem discipuli indignati sunt dicentes: ut quid 
perditio haec? potuit enim istud uenundari multo et dari pauperibus. 
scio quosdam hunc locum calumniari quare alius euangelista iudam solum 
dixerit contristatum, eo quod loculos tenuerit et fur ab initio fuerit, 
et matheus scribat omnes apostolos indignatos, nescientes tropum qui 
uocatur sull�psis~g quod et pro uno omnes et pro multis unus appellari 
soleat. nam et paulus apostolus in epistula sua quae scribitur ad 
hebraeos (licet multi de ea latinorum dubitent) cum sanctorum passiones 
et merita descripsisset intulit: lapidati sunt, temptati sunt, serrati 
sunt, in occisione gladii mortui sunt, cum unum tantummodo esaiam 
prophetam sectum iudaei autument. possumus et aliter dicere quod 
apostoli uere propter pauperes indignati sunt iudas autem propter lucra 
sua. unde et mussitatio eius cum crimine ponitur quod non curam pauperum
 habuerit sed suo furto uoluerit prouidere.
</p><p>sciens autem iesus ait illis: quid molesti estis mulieri? opus 
bonum operata est in me; nam semper pauperes habetis uobis cum, me autem
 non semper habebitis. alia oboritur quaestio quare dominus post 
resurrectionem dixerit ad discipulos: ecce ego uobis cum sum usque ad 
consummationem mundi, et nunc loquatur: me autem non semper habebitis. 
sed mihi uidetur in hoc loco de praesentia dicere corporali quod 
nequaquam cum eis ita futurus sit post resurrectionem, quomodo nunc in 
omni conuictu et familiaritate. cuius rei memor apostolus ait: et si 
noueramus iesum christum secundum carnem, sed nunc iam non nouimus eum. 
mittens enim haec hoc unguentum in corpus meum, ad sepeliendum me fecit.
quod uos putatis perditionem esse unguenti officium sepulturae est. nec 
mirum si mihi bonum odorem fidei suae dederit, cum ego pro ea fusurus 
sim sanguinem meum. amen dico uobis: ubicumque praedicatum fuerit hoc 
euangelium in toto mundo, dicetur et quod haec fecit in memoriam eius. 
in toto mundo non tam mulier ista quam ecclesia praedicatur, quod 
sepelierit saluatorem, quod unxerit caput eius. et adtende notitiam 
futurorum quod passurus post biduum et moriturus sciat euangelium suum 
toto orbe celebrandum. et ait illis: quid uultis mihi dare et ego uobis 
eum tradam? at illi constituerunt ei triginta argenteos. infelix iudas! 
damnum quod ex effusione unguenti se fecisse credebat, uult magistri 
pretio compensare. nec certam tamen postulat summam ut saltim lucrosa 
uideretur proditio, sed quasi uile tradens mancipium in potestate 
ementium posuit quantum uellent dare. qui constituerunt ei triginta 
argenteos. ioseph non ut multi putant iuxta lxx interpretes uiginti 
aureis uenditus est, sed iuxta hebraicam ueritatem uiginti argenteis. 
neque enim poterat pretiosior seruus esse quam dominus. prima autem 
azimorum accesserunt discipuli ad iesum dicentes: ubi uis tibi paremus 
comedere pascha? prima azimorum quarta decima dies mensis primi est, 
quando agnus immolatur et luna plenissima est et fermentum abicitur. 
inter eos autem discipulos qui accesserunt ad dominum interrogantes: ubi
 uis paremus tibi comedere pascha, et iudam fuisse aestimo proditorem. 
at iesus dixit: ite in ciuitatem ad quendam. morem ueteris testamenti 
noua scriptura conseruat. frequenter legimus: dixit ille illi; et: in 
loco illo et illo, quod hebraice dicitur phelmoni et helmoni et tamen 
nomen personarum locorum que non ponitur. et inuenietis, ait, quendam 
portantem lagoenam aquae. quorum idcirco uocabula praetermissa sunt ut 
omnibus qui pascha facturi sunt libera festiuitatis occasio panderetur. 
et fecerunt discipuli sicut constituit eis iesus et parauerunt pascha. 
in alio euangelista scriptum est quod inuenerint cenaculum magnum 
stratum atque mundatum et ibi parauerunt ei. uidetur autem mihi 
cenaculum lex intellegi spiritalis quae de angustiis litterae egrediens 
in sublimi loco recipit saluatorem, paulo id ipsum loquente quod ea quae
 ante pro lucro putabat quasi purgamenta quisquilias que contempserit ut
 dignum domino hospitium praeparet.
</p><p>uespere autem facto discumbebat cum duodecim discipulis. omnia 
sic agit iudas ut tollatur suspicio proditoris. et edentibus illis 
dixit: amen dico uobis quia unus uestrum me traditurus est. qui de 
passione praedixerat et de proditore praedicit, dans locum paenitentiae,
 ut cum intellexisset sciri cogitationes suas et occulta consilia, 
paeniteret eum facti sui; et tamen non designat specialiter ne manifeste
 coargutus inpudentior fieret. mittit crimen in numero ut agat conscius 
paenitentiam. et contristati ualde coeperunt singuli dicere: numquid ego
 sum domine? et certe nouerant undecim apostoli quod nihil tale contra 
dominum cogitarent sed plus credunt magistro quam sibi et timentes 
fragilitatem suam tristes interrogant de peccato cuius conscientiam non 
habebant.
at ipse respondens ait: qui intingit me cum manum in parapside hic me 
tradet. o mira domini patientia! primum dixerat: unus uestrum me 
traditurus est. perseuerat proditor in malo, manifestius arguit et tamen
 nomen proprie non designat. iudas, ceteris contristatis et 
retrahentibus manum et interdicentibus cibos ori suo, temeritate et 
inpudentia qua proditurus erat, etiam manum cum magistro mittit in 
parapside ut audacia bonam conscientiam mentiretur. filius quidem 
hominis uadit sicut scriptum est de illo; uae autem homini illi per quem
 filius hominis tradetur. nec primo nec secundo correptus a proditione 
retrahit pedem sed patientia domini nutrit inpudentiam suam et 
thesaurizat sibi iram in die irae. poena praedicitur ut quem pudor non 
uicerat corrigant denuntiata supplicia. quod autem sequitur: bonum erat 
illi si natus non fuisset homo ille, non ideo putandus est ante fuisse 
quam nasceretur quia nulli possit esse bene nisi ei qui fuerit, sed 
simpliciter dictum est multo melius esse non subsistere quam male 
subsistere.
</p><p>respondens autem iudas qui tradidit eum dixit: numquid ego sum, 
rabbi? ait illi: tu dixisti. quia ceteri tristes et ualde tristes 
interrogauerant: numquid ego sum, domine, ne tacendo se prodere 
uideretur et ipse similiter interrogat quem conscientia remordebat qui 
manum audacter miserat in parapside: numquid ego sum, rabbi, et 
blandientis iungit affectum siue incredulitatis signum. ceteri enim qui 
non erant prodituri dicunt: numquid ego sum, domine, iste qui proditurus
 erat non dominum sed magistrum uocat quasi excusationem habeat si 
domino denegato saltim magistrum prodiderit. et ait illi: tu dixisti. 
eadem responsione confutatus est proditor qua pilato postea responsurus 
est.
</p><p>cenantibus autem eis accepit iesus panem et benedixit ac fregit, 
dedit que discipulis suis et ait: accipite et comedite, hoc est corpus 
meum. et accipiens calicem gratias egit et dedit illis dicens, et 
reliqua. postquam typicum pascha fuerat impletum et agni carnes cum 
apostolis comederat, adsumit panem qui confortat cor hominis et ad uerum
 paschae transgreditur sacramentum ut, quomodo in praefiguratione eius 
melchisedech summi dei sacerdos panem et uinum offerens fecerat, ipse 
quoque in ueritate sui corporis et sanguinis repraesentaret. in luca 
legimus duos calices quibus discipulis propinaret, unum primi mensis et 
alterum secundi ut qui inter sanctos primo mense agnum comedere non 
potuerit, secundo mense inter paenitentes haedum comedat. dico autem 
uobis: non bibam a modo de hoc genimine uitis usque in diem illum cum 
illud bibam uobis cum nouum in regno patris mei. de carnalibus transit 
ad spiritalia. quod uinea de aegypto transplantata populus israhel sit 
cui per hieremiam dominus loquitur: ego te plantaui uineam ueram, 
quomodo mutata es in amaritudinem uitis alienae, et esaias propheta in 
cantico quod dilecto canit, et omnis sparsim scriptura testatur. dicit 
ergo se dominus de hac uinea nequaquam esse bibiturum nisi in regno 
patris sui. regnum patris fidem puto esse credentium, apostolo quoque id
 ipsum confirmante: regnum dei intra uos est. ergo cum iudaei receperint
 regnum patris, adtende quid dicat patris, non dei; omnis pater nomen 
est filii; cum, inquam, crediderint in deo patre et adduxerit eos pater 
ad filium, tunc de uino eorum bibet dominus et in similitudinem ioseph 
regnans in aegypto inebriabitur cum fratribus suis.
</p><p>et hymno dicto exierunt in montem oliueti. hoc est quod in quodam
 psalmo legimus: manducauerunt et adorauerunt omnes pingues terrae. 
iuxta hoc exemplum qui pane saluatoris et calice saturatus et inebriatus
 fuerit, potest laudare dominum et conscendere montem oliueti ubi 
laborum refectio doloris que solacium et ueri luminis notitia est. tunc 
dicit illis iesus: omnes uos scandalum patiemini in me in ista nocte. 
praedicit quod passuri sunt ut cum passi fuerint non desperent salutem, 
sed agentes paenitentiam liberentur. et signanter addidit: in ista nocte
 scandalum patiemini, quia quomodo qui inebriantur nocte inebriantur, 
sic et qui scandalum patiuntur in nocte et in tenebris sustinent.
nos uero dicamus: nox praeteriit, dies autem adpropinquauit. scriptum 
est enim: percutiam pastorem, et dispergentur oues gregis. hoc aliis 
uerbis in zacharia propheta scriptum est et, ni fallor, ex persona 
prophetae ad deum dicitur: percute pastorem et dispergantur oues, 
sexagesimo quoque octauo psalmo qui totus a domino canitur huic sensui 
congruente: quoniam quem tu percussisti ipsi persecuti sunt. percutitur 
autem pastor bonus ut ponat animam pro ouibus suis et de multis gregibus
 errorum fiat unus grex et unus pastor. de hoc testimonio in libello 
quem de optimo genere interpretandi scripsimus plenius dictum est.
</p><p>respondens autem petrus ait illi: etsi omnes scandalizati 
fuerint, ego numquam scandalizabor. non est temeritas nec mendacium; 
fides est apostoli petri et ardens affectus erga dominum saluatorem de 
quo supra diximus.
</p><p>ait illi iesus: amen dico tibi quia in hac nocte ante quam gallus
 cantet ter me negabis. et petrus de ardore fidei promittebat, et 
saluator quasi deus futura nouerat. et nota quod petrus in nocte neget 
et neget tertio; postquam autem gallus cecinit et decrescentibus 
tenebris uicina lux nuntiata est, conuersus fleuit amariter negationis 
sordes lacrimis lauans. tunc uenit iesus cum illis in uillam quae 
dicitur gethsemani et dixit discipulis suis: sedete hic donec uadam 
illuc et orem. gethsemani interpretatur uallis pinguissima in qua iussit
 discipulos sedere paulisper et exspectare redeuntem donec pro cunctis 
dominus solus oraret. et adsumpto petro et duobus filiis zebedaei coepit
 contristari et maestus esse. illud quod supra diximus de passione et 
propassione etiam in praesenti capitulo ostenditur, quod dominus, ut 
ueritatem adsumpti probaret hominis, uere quidem contristatus sit sed, 
ne passio in animo illius dominaretur, per propassionem coeperit 
contristari. aliud est enim contristari et aliud incipere contristari. 
contristabatur autem non timore patiendi qui ad hoc uenerat ut pateretur
 et petrum timiditatis arguerat, sed propter infelicissimum iudam et 
scandalum omnium apostolorum et reiectionem populi iudaeorum et 
euersionem miserae hierusalem. unde et ionas super ariditate cucurbitae 
uel hederae contristatur nolens perire quondam tabernaculum suum. si 
autem tristitiam animi non affectum saluatoris erga perituros sed 
passionem heretici interpretantur, respondeant quomodo exponunt illud 
quod ex persona dei per hiezechielem dicitur: et in omnibus istis 
contristabas me.
</p><p>tunc ait illis: tristis est anima mea usque ad mortem; sustinete 
hic et uigilate me cum. quae contristatur, anima est; et non propter 
mortem sed usque ad mortem contristatur, donec apostolos sua liberet 
passione. quod autem praecipit: sustinete hic et uigilate me cum, non a 
somno prohibet cuius tempus non erat inminente discrimine, sed a somno 
infidelitatis et torpore mentis. dicant qui inrationabilem iesum 
sumpsisse animam suspicantur, quomodo contristetur et nouerit tempus 
tristitiae. quamquam enim et bruta maereant animalia, tamen non norunt 
nec causas nec tempus usque ad quod debeant contristari. et progressus 
pusillum procidit in faciem suam adorans et dicens: mi pater, si 
possibile est, transeat a me calix iste; uerumtamen non sicut ego uolo 
sed sicut tu. dato apostolis praecepto ut sustinerent uigilarent que cum
 domino, paululum procedens ruit in faciem suam et humilitatem mentis 
habitu carnis ostendit dicit que blandiens: mi pater, et postulat ut, si
 possibile est, transeat ab eo passionis calix de quo supra diximus. 
postulat autem non timore patiendi sed misericordia prioris populi, ne 
ab illis bibat calicem propinatum. unde et signanter non dixit: transeat
 a me calix, sed calix iste, hoc est populi iudaeorum qui excusationem 
ignorantiae habere non potest, si me occiderit, habens legem et 
prophetas qui me cotidie uaticinantur. attamen reuertens in semet ipsum 
quod ex hominis persona trepidanter rennuerat, ex dei filii que 
confirmat, uerumtamen non sicut ego uolo sed sicut tu. non, inquit, hoc 
fiat quod humano affectu loquor sed propter quod ad terras tua uoluntate
 descendi. et uenit ad discipulos et inuenit eos dormientes et dicit 
petro: sic non potuistis una hora uigilare me cum?
ille qui supra dixerat: etiam si omnes scandalizati fuerint in te, ego 
numquam scandalizabor, nunc tristitiae magnitudine somnum uincere non 
potest.
</p><p>uigilate et orate ut non intretis in temptationem. inpossibile 
est humanam animam non temptari. unde et in oratione dominica dicimus: 
ne nos inducas in temptationem, quam ferre non possumus, non 
temptationem penitus refutantes sed uires sustinendi in temptationibus 
deprecantes. ergo et inpraesentiarum non ait: uigilate et orate ne 
temptemini, sed ne intretis in temptationem, hoc est ne temptatio uos 
superet et uincat et intra suos casses teneat, uerbi gratia martyr qui 
pro confessione domini sanguinem fudit, temptatus quidem est sed 
temptationum retibus non ligatus. qui autem negat, in plagas 
temptationis incurrit. spiritus quidem promptus est, caro autem infirma.
 hoc aduersum temerarios qui quicquid crediderint putant se posse 
consequi. itaque quantum de ardore mentis confidimus tantum de carnis 
fragilitate timeamus. sed tamen iuxta apostolum spiritu carnis opera 
mortificantur. iterum secundo abiit et orauit dicens: pater mi, si non 
potest calix iste transire nisi bibam illum, fiat uoluntas tua. secundo 
orat ut, si niniue aliter saluari non potest nisi aruerit cucurbita, 
fiat uoluntas patris, quae non est contraria filii uoluntati dicente 
ipso per prophetam: ut facerem uoluntatem tuam deus meus uolui. et uenit
 iterum et inuenit eos dormientes; erant enim oculi eorum grauati. solus
 erat pro omnibus sicut et solus patitur pro uniuersis. languescebant 
autem et opprimebantur apostolorum oculi negatione uicina. tunc uenit ad
 discipulos suos et dicit illis: dormite iam et requiescite; ecce 
adpropinquauit hora. postquam tertio orauerat ut in ore duorum et trium 
testium staret omne uerbum et apostolorum timorem sequenti paenitentia 
inpetrauerat corrigendum, securus de passione sua pergit ad persecutores
 et ultro se interficiendum praebet dicit que discipulis suis:
</p><p>surgite eamus; ecce adpropinquauit qui me traditurus est. non nos
 inueniant quasi timentes et retractantes, ultro pergamus ad mortem ut 
confidentiam et gaudium passuri uideant. qui autem tradidit eum dederat 
illis signum dicens: quemcumque osculatus fuero ipse est, tenete eum. 
miser iudas et tamen non miserabilis, eadem infidelitate qua magistrum 
et dominum tradidit, putabat signa quae saluatorem uiderat facientem, 
non maiestate diuina sed magicis artibus facta, et quia eum forte 
audierat in monte transfiguratum, timebat ne simili transformatione 
elaberetur e manibus ministrorum. dat ergo signum ut sciant ipsum esse 
quem osculo demonstraret. et confestim accedens ad iesum dixit: haue 
rabbi, et osculatus est eum. inpudens quidem et scelerata confidentia 
magistrum uocare et osculum ei ingerere quem tradebat. tamen adhuc 
aliquid habet de uerecundia discipuli cum non eum palam tradit 
persecutoribus sed per signum osculi. hoc est signum quod posuit deus in
 cain ne quicumque inuenisset interficeret eum. dixit que illi iesus: 
amice ad quod uenisti? uerbum amice uel kata~g antiphrasin~g 
intellegendum uel certe iuxta illud quod supra legimus: amice quomodo 
huc intrasti uestem non habens nuptialem. et ecce unus ex his qui erant 
cum iesu extendens manum exemit gladium suum et percutiens seruum 
principis sacerdotum amputauit auriculam eius. in alio euangelio 
scriptum est quod petrus hoc fecerit eodem mentis ardore quo cetera. 
seruus quoque principis sacerdotum malchus appellatur; auricula quae 
amputatur dextra est.
transitorie dicendum quod malchus, id est rex, quondam populus iudaeorum
 seruus factus sit impietatis et deuorationis sacerdotum, dextram que 
perdiderit auriculam ut totam litterae utilitatem audiat in sinistra, 
sed dominus in his qui ex iudaeis credere uoluerunt, reddidit aurem 
dextram et fecit seruum genus regale et sacerdotale.
</p><p>tunc ait illi iesus: conuerte gladium tuum in locum suum; omnes 
enim qui acceperint gladium gladio peribunt. etsi non frustra portat 
gladium qui ultor dominicae irae positus est in eum qui malum operatur, 
attamen quicumque gladium sumpserit gladio peribit. quo gladio? illo 
nempe qui igneus uertitur ante paradisum et gladio spiritus qui in dei 
describitur armatura. an putas quia non possum rogare patrem meum, ut 
exhibeat mihi modo plus quam duodecim legiones angelorum? quomodo ergo 
inplebuntur scripturae quia sic oportet fieri? non indigeo duodecim 
apostolorum auxilio, etiam si omnes me defenderent, qui possum habere 
duodecim legiones angelici exercitus. una legio apud ueteres sex milibus
 complebatur hominum. pro breuitate temporis numerum non occurrimus 
explicare; typum tantum dixisse sufficiat septuaginta duo milia 
angelorum (in quot gentes hominum lingua diuisa est) de duodecim 
legionibus fieri. sequens sententia promptum ad patiendum demonstrat 
animum quod frustra prophetae cecinerint nisi dominus eos uera dixisse 
passione sua adseruerit. in illa hora dixit iesus: tamquam ad latronem 
existis cum gladiis et fustibus comprehendere me? cotidie apud uos 
sedebam docens in templo, et non me tenuistis. stultum est, inquit, eum 
cum gladiis et fustibus quaerere qui ultro se uestris tradat manibus, et
 in nocte quasi latitantem et uestros oculos declinantem per proditorem 
inuestigare qui cotidie in templo doceat. sed ideo aduersum me in 
tenebris congregamini quia potestas uestra in tenebris est. hoc autem 
totum factum est ut implerentur scripturae prophetarum. quae sunt 
scripturae prophetarum? foderunt manus meas et pedes; et alibi: sicut 
ouis ad uictimam ductus est; et in alio loco: ab iniquitatibus populi 
mei ductus est ad mortem. at illi tenentes iesum duxerunt ad caiphan 
principem sacerdotum ubi scribae et seniores conuenerant. moyses deo 
iubente praeceperat ut pontifices patribus succederent et generationes 
in sacerdotibus series texeretur. refert iosephus istum caiphan unius 
tantum anni pontificatum ab herode pretio redemisse. non ergo mirum est 
si iniquus pontifex inique iudicet.
</p><p>petrus autem sequebatur eum a longe. longe sequebatur qui erat 
dominum negaturus. et ingressus intro sedebat cum ministris ut uideret 
finem. uel amore discipuli uel humana curiositate scire cupiebat quid 
iudicaret de domino pontifex, utrum eum neci addiceret an flagellis 
caesum dimitteret. et in hoc diuersitas decem apostolorum et petri; illi
 fugiunt, iste quamquam procul tamen sequitur saluatorem. nouissime 
autem uenerunt duo falsi testes et dixerunt: hic dixit: possum destruere
 templum dei et post triduum aedificare illud. quomodo falsi testes 
sunt, si ea dicunt quae dominum supra dixisse legimus? sed falsus testis
 est qui non eodem sensu dicta intellegit quo dicuntur. dominus enim 
dixerat de templo corporis sui, sed et in ipsis uerbis calumniantur et 
paucis additis uel mutatis quasi iustam calumniam faciunt. saluator 
dixerat: soluite templum hoc; isti commutant et aiunt: possum destruere 
templum dei.
uos, inquit, soluite, non ego quia inlicitum est ut ipsi nobis inferamus
 manus. deinde illi uertunt: et post triduum aedificare illud, ut 
proprie de templo iudaico dixisse uideatur. dominus autem ut ostenderet 
animale et spirans templum dixerat: et ego in triduo suscitabo illud. 
aliud est aedificare aliud suscitare. exsurgens princeps sacerdotum ait 
illi: nihil respondens ad ea quae isti aduersum te testificantur? iesus 
autem tacebat. ira praeceps et impatientia non inueniens calumniae locum
 excutit de solio pontificem ut uesaniam mentis motu corporis 
demonstraret. quanto iesus tacebat ad indignos responsione sua falsos 
testes et sacerdotes impios, tanto magis pontifex furore superatus eum 
ad respondendum prouocat ut ex qualibet occasione sermonis locum 
inueniat accusandi. nihilominus iesus tacet. sciebat enim quasi deus 
quicquid respondisset torquendum ad calumniam.
</p><p>et princeps sacerdotum ait illi: adiuro te per deum uiuum ut 
dicas nobis si tu es christus filius dei. quid adiuras impiissime 
sacerdotum ut accuses an ut credas? si ut accuses, arguunt alii, 
condemna reticentem; si ut credas, quare confitenti credere noluisti? 
dicit illi iesus: tu dixisti. et aduersum pilatum et aduersum caiphan 
similis responsio ut propria sententia condemnentur. tunc princeps 
sacerdotum scidit uestimenta sua dicens: blasphemauit; quid adhuc egemus
 testibus? quem de solio sacerdotali furor excusserat eadem rabies ad 
scindendas uestes prouocat. scindit autem uestimenta sua ut ostendat 
iudaeos sacerdotii gloriam perdidisse et uacuam sedem habere pontifices.
 sed et consuetudinis iudaicae est cum aliquid blasphemium et quasi 
contra deum audierint scindere uestimenta sua, quod paulum quoque et 
barnaban quando in lycaonia deorum cultu honorabantur fecisse legimus. 
herodes autem quia non dedit honorem deo sed adquieuit inmoderato fauori
 populi statim ab angelo percussus est. tunc expuerunt in faciem eis et 
colaphis eum ceciderunt. ut compleretur quod scriptum est: dedi maxillas
 meas alapis et faciem meam non auerti a confusione sputorum.
</p><p>alii autem palmas in faciem ei dederunt dicentes: prophetiza 
nobis christe, quis est qui te percussit? stultum erat uerberantibus 
respondere et prophetizare caedentem cum palam percutientis uideretur 
insania. sed sicut hoc uobis non prophetauit, sic illud manifestissime 
uaticinatus est quod circumdaretur hierusalem ab exercitu et non 
relinqueretur lapis super lapidem in templo. petrus uero sedebat foris 
in atrio. foris sedebat ut uideret exitum rei et non adpropinquabat iesu
 ne ministris aliqua suspicio nasceretur. et iterum negauit cum 
iuramento: quia non noui hominem. scio quosdam pii affectus erga 
apostolum petrum locum hunc ita interpretatos ut dicerent petrum non 
deum negasse sed hominem et esse sensum: nescio hominem quia scio deum. 
hoc quam friuolum sit prudens lector intellegit, sic defendentium 
apostolum ut dominum mendacii reum faciant.
si enim iste non negauit, ergo mentitus est dominus qui dixerat: amen 
dico tibi quia hac nocte ante quam gallus cantet ter me negabis. cerne 
quid dicat: me negabis, non hominem. uere et tu ex illis es, nam et 
loquella tua manifestum te facit. non quod alterius sermonis esset 
petrus aut gentis externae, omnes quippe hebraei erant et qui arguebant 
et qui arguebatur, sed quo unaquaeque prouincia et regio habebat 
proprietates suas et uernaculum loquendi sonum uitare non possit. unde 
et ephrathei in iudicum libro non possunt sunth�ma~g dicere. tunc coepit
 detestari et iurare quia non nouisset hominem. et continuo gallus 
cantauit. in alio euangelio legimus quia post negationem petri et cantum
 galli respexit saluator petrum et intuitu suo eum ad amaras lacrimas 
prouocarit; nec fieri poterat ut in negationis tenebris permaneret quem 
lux respexerat mundi.
</p><p>et egressus foras plorauit amare. in atrio caiphae sedens non 
poterat agere paenitentiam. egreditur foras de impiorum concilio ut 
pauidae negationis sordes amaris fletibus lauet.
</p><p>27. mane autem facto consilium inierunt omnes principes 
sacerdotum et seniores populi aduersus iesum ut eum morti traderent; et 
uinctum adduxerunt et tradiderunt pontio pilato praesidi. non solum ad 
pilatum sed etiam ad herodem ductus est ut uterque domino inluderet. et 
cerne sollicitudinem sacerdotum in malum. tota nocte uigilauerunt ut 
homicidium facerent. et uinctum tradiderunt pilato. habebant enim hunc 
morem ut quem adiudicassent morti ligatum iudici traderent. tunc uidens 
iudas qui eum tradidit quod damnatus esset; paenitentia ductus retulit 
triginta argenteos principibus sacerdotum et senioribus dicens: peccaui 
tradens sanguinem iustum. auaritiae magnitudinem impietatis pondus 
exclusit. uidens iudas dominum adiudicatum morti pretium retulit 
sacerdotibus quasi in potestate sua esset persecutorum mutare 
sententiam. itaque licet mutauerit uoluntatem suam tamen uoluntatis 
primae exitum non mutauit. si autem peccauit ille qui tradidit sanguinem
 iustum, quanto magis peccauerunt qui redimerant sanguinem iustum et 
offerendo pretium ad proditionem discipulum prouocarant. qui diuersas 
naturas conantur introducere et dicunt iudam proditorem malae fuisse 
naturae nec electione apostolatus potuisse seruari, respondeant quomodo 
mala natura egerit paenitentiam. at illi dixerunt: quid ad nos? tu 
uideris. et proiectis argenteis in templo recessit et abiens laqueo se 
suspendit. nihil profuit egisse paenitentiam per quam scelus corrigere 
non potuit. si quando sic frater peccat in fratrem ut emendare ualeat 
quod peccauit, potest ei dimitti; sin autem permanent opera, frustra 
uoce adsumitur paenitentia. hoc est quod in psalmo de eodem 
infelicissimo iuda dicitur: et oratio eius fiat in peccatum, ut non 
solum emendare nequiuerit proditionis nefas, sed ad prius scelus etiam 
proprii homicidii crimen addiderit. tale quid et apostolus in secunda ad
 corinthios epistula loquitur: ne abundantiori tristitia absorbeatur 
frater. principes autem sacerdotum acceptis argenteis dixerunt: non 
licet mittere eos in corbanan quia pretium sanguinis est.
uere culicem liquantes et camelum glutientes! si enim ideo non mittunt 
pecuniam in corbanam, hoc est in gazophylacium et dona dei, quia pretium
 sanguinis est, cur ipse sanguis effunditur? consilio autem inito 
emerunt ex illis agrum figuli in sepulturam peregrinorum. ille quidem 
fecerunt alia uoluntate ut aeternum impietatis suae relinquerent ex agri
 emptione monumentum. ceterum nos qui peregrini eramus a lege et 
prophetis, praua eorum studia suscepimus in salutem et in pretio 
sanguinis eius requiescimus. figuli autem ager appellatur quia figulus 
noster est christus.
</p><p>tunc impletum est quod dictum est per hieremiam prophetam 
dicentem: et acceperunt triginta argenteos pretium adpretiati quem 
adpretiauerunt a filiis israhel et dederunt eos in agrum figuli sicut 
constituit mihi dominus. hoc testimonium in hieremia non inuenitur, in 
zacharia uero qui paene ultimus duodecim prophetarum est, quaedam 
similitudo fertur et quamquam sensus non multum discrepet, tamen et ordo
 et uerba diuersa sunt. legi nuper in quodam hebraico uolumine quem 
nazarenae sectae mihi hebraeus obtulit hieremiae apocryphum in quo haec 
ad uerbum scripta repperi. sed tamen mihi uidetur magis de zacharia 
sumptum testimonium, euangelistarum et apostolorum more uulgato qui 
uerborum ordine praetermisso iesus tantum de ueteri testamento proferunt
 in exemplum. iesus autem stetit ante praesidem. et interrogauit eum 
praeses dicens: tu es rex iudaeorum? pilato nihil aliud criminis 
interrogante nisi utrum rex iudaeorum sit, arguuntur impietatis iudaei 
quod ne falso quidem inuenire potuerint quod obicerent saluatori. dicit 
ei iesus: tu dicis. sic respondit ut et uerum diceret et sermo eius 
calumniae non pateret. et adtende quod pilato qui inuitus promebat 
sententiam aliqua ex parte responderit, sacerdotibus autem et 
principibus respondere noluerit indignos suo sermone iudicans. tunc 
dicit illi pilatus: non audis quanta aduersum te dicant testimonia? 
ethnicus quidem est qui condemnat iesum sed causam refert in populum 
iudaeorum. non audis quanta aduersum te dicant testimonia? iesus autem 
nihil respondere uoluit ne crimen diluens dimitteretur a praeside et 
crucis utilitas differretur.
</p><p>habebat autem tunc uinctum insignem qui dicebatur barabbas. iste 
in euangelio quod scribitur iuxta hebraeos filius magistri eorum 
interpretatur qui propter seditionem et homicidium fuerat condemnatus. 
offert autem eis optionem pilatus dimittendi quem uelint latronem an 
iesum, non dubitans iesum potius eligendum, sciens eum propter inuidiam 
traditum. igitur causa crucis manifeste inuidia est. sedente autem illo 
pro tribunali misit ad eum uxor eius dicens: nihil tibi et iusto illi; 
multa enim passa sum hodie per uisum propter eum. nota quod gentilibus 
saepe a deo somnia reuelentur et quod in pilato et uxore eius iustum 
dominum confitentibus gentilis populi testimonium sit.
</p><p>dicit illis pilatus: quid igitur faciam de iesu qui dicitur 
christus? dicunt omnes: crucifigatur. ait illis praeses: quid enim mali 
fecit? at illi magis clamabant dicentes: crucifigatur. multas liberandi 
saluatoris pilatus occasiones dedit, primum latronem iusto conferens; 
deinde inferens: quid igitur faciam de iesu qui dicitur christus, hoc 
est qui rex uester est; cum que responderent: crucifigatur, non statim 
adquieuit sed iuxta suggestionem uxoris quae mandauerat: nihil tibi et 
iusto illi, ipse quoque respondens: quid enim mali fecit? hoc dicendo 
pilatus absoluit iesum. at illi magis clamabant dicentes: crucifigatur, 
ut impleretur quod in uicesimo primo psalmo dixerat: circumdederunt me 
canes multi, congregatio malignantium obsedit me, et illud hieremiae: 
facta est mihi hereditas mea sicut leo in silua, dederunt super me uocem
 suam; esaia quoque in hac sententia congruente: et exspectaui ut 
facerent iudicium, fecerunt autem iniquitatem et non iustitiam sed 
clamorem.
</p><p>uidens autem pilatus quia nihil proficeret sed magis tumultus 
fieret, accepta aqua lauit manus coram populo dicens: innocens ego sum a
 sanguine iusti huius; uos uideritis. pilatus accepit aquam iuxta illud 
propheticum: lauabo inter innocentes manus meas, ut in lauacro manuum 
eius gentilium opera purgarentur et ab impietate iudaeorum qui 
clamauerunt: crucifige eum, nos alienos faceret quodammodo, hoc 
contestans et dicens: ego quidem innocentem uolui liberare sed quoniam 
seditio oritur et perduellionis mihi contra caesarem crimen inpingitur: 
innocens ego sum a sanguine iusti huius. iudex qui cogitur contra 
dominum ferre sententiam, non damnat oblatum sed arguit offerentes 
iustum esse pronuntians qui crucifigendus est. uos, inquit, uideritis, 
ego minister sum legum, uestra uox sanguinem fundit. et respondens 
uniuersus populus dixit: sanguis eius super nos et super filios nostros.
 perseuerat usque in praesentem diem haec inprecatio super iudaeos, et 
sanguis domini non auferetur ab eis. unde per esaiam loquitur: si 
leuaueritis ad me manus, non exaudiam uos; manus enim uestrae sanguine 
plenae sunt. optimam hereditatem iudaei filiis reliquerunt dicentes: 
sanguis eius super nos et super filios nostros.
</p><p>tunc dimisit illis barabban; iesum autem flagellatum tradidit eis
 ut crucifigeretur. barabbas latro, qui seditiones faciebat in turbis, 
qui homicidiorum auctor erat, dimissus est populo iudaeorum, id est 
diabolus qui usque hodie regnat in eis et idcirco pacem habere non 
possunt; iesus autem a iudaeis traditus absoluitur ab uxore pilati et ab
 ipso praeside iustus appellatur, et centurio confitetur quod uere dei 
filius sit. quaerat eruditus lector quomodo sibi conueniat pilatum 
lauisse manus suas et dixisse: innocens sum ego a sanguine iusti huius, 
et postea flagellatum tradidisse iesum ut crucifigeretur? sed sciendum 
romanis eum legibus ministrasse quibus sancitum est ut qui crucifigitur 
prius flagellis uerberetur. traditus est itaque iesus militibus 
uerberandus, et illud sacratissimum corpus pectus que dei capax flagella
 secuerunt. hoc autem factum est, ut quia scriptum erat: multa flagella 
peccatorum; illo flagellato nos a uerberibus liberaremur dicente 
scriptura ad iustum uirum: flagellum non adpropinquauit tabernaculo tuo.
</p><p>tunc milites praesidis suscipientes iesum in praetorio 
congregauerunt ad eum uniuersam cohortem et exuentes eum, clamidem 
coccineam circumdederunt ei et plectentes coronam de spinis posuerunt 
super caput eius et harundinem in dextera illius et genu flexo ante eum 
inludebant dicentes: haue rex iudaeorum. milites quidem, quia rex 
iudaeorum fuerat appellatus et hoc ei scribae et sacerdotes crimen 
obiecerant quod sibi in populo israhel usurparet imperium, inludentes 
hoc faciunt ut nudatum pristinis uestibus induant clamidem coccineam pro
 russo limbo quo reges ueteres utebantur, et pro diademate ponant ei 
coronam spineam, pro sceptro regali dent calamum et adorent quasi regem.
 nos autem omnia haec intellegamus mystice. quomodo enim caiphas dixit: 
oportet unum hominem mori pro omnibus, nesciens quid diceret, sic et 
isti quodcumque fecerunt licet alia mente fecerint tamen nobis qui 
credimus sacramenta tribuebant. in clamide coccinea opera gentium 
cruenta sustentat, in corona spinea maledictum soluit antiquum, in 
calamo uenenata occidit animalia; siue calamum tenebat in manu ut 
sacrilegium scriberet iudaeorum.
</p><p>et expuentes in eum acceperunt harundinem et percutiebant caput 
eius. eo tempore completum est: non auerti faciem meam a confusione 
sputorum. et tamen cum caput eius percutiant harundine, sustinet cuncta 
patienter ut esaiae uerum ostendat uaticinium dicentis: harundinem 
quassatam non confringet. et postquam inluserunt ei exuerunt eum clamide
 et induerunt eum uestimentis suis et duxerunt ut crucifigerent. quando 
flagellatur iesus et conspuitur et inridetur, non habet propria 
uestimenta, sed ea quae propter nostra peccata sumpserat; cum autem 
crucifigitur et inlusionis atque inrisionis pompa praeterierit, tunc 
pristinas uestes recipit et proprium adsumit ornatum statim que elementa
 turbantur et creatori dat testimonium creatura.
</p><p>exeuntes autem inuenerunt hominem cyreneum nomine simonem; hunc 
angariauerunt ut tolleret crucem eius. ne quis putet huic loco iohannis 
euangelistae historiam esse contrariam. ille enim dicit exeuntem dominum
 de praetorio portasse crucem suam, matheus autem refert quod inuenerint
 hominem cyreneum nomine simonem quem angariantes inposuerunt ei crucem 
iesu. sed hoc intellegendum quod egrediens de praetorio iesus ipse 
portauerit crucem suam; postea obuium habuerit simonem cui portandam 
crucem imposuerunt. iuxta anagogen uero crucem iesu suscipiunt nationes 
et peregrinus oboediens portat ignominiam saluatoris.
</p><p>et uenerunt in locum qui dicitur golgotha quod est caluariae 
locus. audiui quendam exposuisse caluariae locum in quo sepultus est 
adam et ideo sic appellatum quia ibi antiqui hominis sit conditum caput,
 et hoc esse quod apostolus dicat: surge qui dormis et exsurge a 
mortuis, et inluminabit te christus. fauorabilis interpretatio et 
mulcens aurem populi nec tamen uera. extra urbem enim et foras portam 
loca sunt in quibus truncantur capita damnatorum et caluariae, id est 
decollatorum, sumpsere nomen. propterea autem ibi crucifixus est dominus
 ut ubi prius erat area damnatorum, ibi erigerentur uexilla martyrii; et
 quomodo pro nobis maledictum crucis factus est et flagellatus et 
crucifixus, sic pro omnium salute quasi noxius inter noxios 
crucifigitur. sin autem quispiam contendere uoluerit ideo ibi dominum 
crucifixum ut sanguis ipsius super adam tumulum distillaret, 
interrogemus eum quare et alii latrones in eodem loco crucifixi sint. ex
 quo apparet caluariae non sepulchrum primi hominis sed locum 
significare decollatorum, ut ubi abundauit peccatum superabundet gratia.
 adam uero sepultum iuxta chebron et arbe in iesu filii naue uolumine 
legimus.
</p><p>et dederunt ei uinum bibere cum felle mixtum, et cum gustasset 
noluit bibere. deus loquitur ad hierusalem: ego te plantaui uineam 
ueram, quomodo facta es in amaritudinem uitis alienae? amara uitis 
amarum uinum facit quod propinat domino iesu ut impleatur quod scriptum 
est: dederunt in cibum meum fel et in siti mea potauerunt me aceto. quod
 autem dicitur: cum gustasset noluit bibere, hoc indicat quod gustauerit
 quidem pro nobis mortis amaritudinem, sed tertia die resurrexit. 
postquam autem crucifixerunt eum, diuiserunt uestimenta eius sortem 
mittentes. et hoc in eodem psalmo fuerat prophetatum: diuiserunt sibi 
uestimenta mea et super uestimentum meum miserunt sortem. et sedentes 
seruabant eum. diligentia militum et sacerdotum nobis proficit ut maior 
et apertior resurgentis uirtus appareat. et inposuerunt super caput eius
 causam ipsius scriptam: hic est iesus rex iudaeorum. non possum digne 
admirari pro rei magnitudine quod redemptis falsis testibus et ad 
seditionem clamorem que infelici populo concitato, nullam aliam 
inuenerit causam interfectionis eius nisi quod rex iudaeorum esset. et 
illi forsitan inludentes ridentes que hoc fecerint. ceterum pilatus 
etiam nolentibus respondit: quod scripsi scripsi. uelitis nolitis, o 
iudaei, omnis uobis gentium turba respondit: iesus rex iudaeorum est, 
hoc est imperator credentium et confitentium.
</p><p>tunc crucifixi sunt cum eo duo latrones, unus a dextris et unus a
 sinistris. si golgotha tumulus est adam et non damnatorum locus et ideo
 dominus ibi crucifigitur ut suscitet adam, duo latrones quare in loco 
eodem crucifiguntur? praetereuntes autem blasphemabant eum mouentes 
capita sua. blasphemabant quia praetergrediebantur uiam et in uero 
itinere scripturarum ambulare nolebant. mouebant capita quia iam ante 
mouerant pedes et non stabant super petram. id ipsum autem insultans 
dicit fatuus populus quod falsi testes confinxerant. alios saluos fecit,
 se ipsum non potest saluum facere. etiam nolentes confitentur scribae 
et pharisaei quod alios saluos fecerit. itaque uestra uos condemnat 
sententia. qui enim alios saluos fecit, utique si uellet et se ipsum 
saluare poterat. descendat nunc de cruce, et credimus ei. fraudulenta 
promissio! quid est plus de cruce adhuc uiuentem descendere an de 
sepulchro mortuum surgere? resurrexit, et non creditis. ergo etiam si de
 cruce descenderit similiter non crederetis. sed mihi uidetur hoc 
daemones inmittere. statim enim ut crucifixus est dominus, senserunt 
uirtutem crucis et intellexerunt fractas esse uires suas et hoc agunt ut
 de cruce descendat. sed dominus sciens aduersariorum insidias, permanet
 in patibulo ut diabolum destruat.
</p><p>id ipsum autem et latrones qui fixi erant cum eo inproperabant 
ei. hic per tropum qui appellatur sull�psis~g pro uno latrone uterque 
inducitur blasphemasse. lucas uero adserit quod, altero blasphemante, 
alter confessus sit et e contrario increpuerit blasphemantem; non quod 
discrepent euangelia sed quo primum uterque blasphemauerit, dehinc sole 
fugiente terra commota saxis que disruptis et ingruentibus tenebris, 
unus crediderit in iesum et priorem negationem sequenti confessione 
emendauerit. in duobus latronibus uterque populus et gentilium et 
iudaeorum primum dominum blasphemauit, postea signorum magnitudine alter
 exterritus egit paenitentiam et usque hodie iudaeos increpat 
blasphemantes.
</p><p>a sexta autem hora tenebrae factae sunt super uniuersam terram 
usque ad horam nonam. qui scripserunt contra euangelia suspicantur 
deliquium solis quod certis statutis que temporibus accidere solet 
discipulos christi ob imperitiam super resurrectione domini 
interpretatos, cum defectus solis numquam nisi ortu lunae fieri soleat. 
nulli autem dubium est paschae tempore lunam fuisse plenissimam. et ne 
forsitan uideretur umbra terrae uel orbis lunae soli oppositus breues et
 ferrugineas fecisse tenebras, trium horarum spatium ponitur ut omnis 
causantium occasio tolleretur. et hoc factum reor ut compleretur 
prophetia dicens: occumbet sol meridie, et contenebrabitur super terram 
in die lux, et alio loco: occubuit sol cum adhuc media esset dies. 
uidetur que mihi clarissimum lumen mundi, hoc est luminare maius, 
retraxisse radios suos ne aut pendentem uideret dominum aut impii 
blasphemantes sua luce fruerentur.
</p><p>et circa horam nonam clamauit iesus uoce magna dicens: heli heli 
lema sabacthani, hoc est: deus meus, deus meus, quare me dereliquisti? 
principio uicesimi primi psalmi abusus est illud que quod in medio 
uersiculo legitur: respice me, superfluum est. legitur enim in hebraeo: 
deus meus, deus meus, quare me dereliquisti? ergo impii sunt qui psalmum
 ex persona dauid siue hester et mardochei dictum putant, cum etiam 
euangelistae testimonia ex eo sumpta super saluatore intellegant ut est 
illud: diuiserunt sibi uestimenta mea et super uestimentum meum miserunt
 sortem; et aliud: foderunt manus meas et pedes meos. nec mireris 
uerborum humilitatem et querimonias derelicti, cum formam serui sciens 
scandalum crucis uideas.
</p><p>quidam autem illic stantes et audientes dicebant: heliam uocat 
iste. non omnes sed quidam, quos arbitror milites fuisse romanos non 
intellegentes sermonis hebraici proprietatem, sed ex eo quod dixit: heli
 heli, putantes heliam ab eo inuocatum. sin autem iudaeos qui hoc 
dixerint intellegere uolueris, et hoc more sibi solito faciunt ut 
dominum imbecillitatis infament qui heliae auxilium deprecetur. et 
continuo currens unus ex eis acceptam spongiam impleuit aceto et 
imposuit harundini et dabat ei bibere. et haec facta sunt ut compleretur
 prophetia: in siti mea potauerunt me aceto. usque hodie iudaei et omnes
 increduli dominicae resurrectionis aceto et felle potant iesum et dant 
ei uinum murratum ut eum consopiant et mala eorum non uideat.
</p><p>iesus autem iterum clamans uoce magna emisit spiritum. diuinae 
potestatis indicium est emittere spiritum ut ipse quoque dixerat: nemo 
potest tollere animam meam a me, sed ego pono eam a me ipso ut rursum 
accipiam eam.
</p><p>et uelum templi scissum est in duas partes a summo usque deorsum.
 uelum templi scissum est et omnia legis sacramenta quae prius 
tegebantur prodita sunt atque ad gentilium populum transierunt. in 
euangelio cuius saepe facimus mentionem superliminare templi infinitae 
magnitudinis fractum esse atque diuisum legimus. iosephus quoque refert 
uirtutes angelicas praesides quondam templi tunc pariter conclamasse: 
transeamus ex his sedibus.
</p><p>terra mota est, et petrae scissae sunt, et monumenta aperta sunt.
 nulli dubium est quid significet iuxta litteram magnitudo signorum, ut 
crucifixum dominum suum et caelum et terra et omnia demonstrarent. sed 
mihi uidetur terrae motus et reliqua typum ferre credentium, quod, 
pristinis errorum uitiis derelictis et cordis emollita duritia, qui 
prius similes erant tumulis mortuorum postea agnouerint creatorem. et 
multa corpora sanctorum qui dormierunt surrexerunt et exeuntes de 
monumentis post resurrectionem eius uenerunt in sanctam ciuitatem et 
apparuerunt multis. quomodo lazarus mortuus resurrexit sic et multa 
corpora sanctorum resurrexerunt ut dominum ostenderent resurgentem. et 
tamen cum monumenta aperta sint non ante resurrexerunt quam dominus 
resurgeret ut esset primogenitus resurrectionis ex mortuis. sanctam 
autem ciuitatem in qua uisi sunt resurgentes aut hierusalem caelestem 
intellegamus aut hanc terrenam quae ante sancta fuerit. sicut et matheus
 appellatur publicanus non quo et apostolus adhuc permaneat publicanus 
sed quo pristinum uocabulum teneat, sancta appellabatur ciuitas 
hierusalem propter templum et sancta sanctorum et ob distinctionem 
aliarum urbium in quibus idola colebantur. quando uero dicitur 
apparuerunt multis, ostenditur non generalis fuisse resurrectio quae 
omnibus appareret, sed specialis ad plurimos ut hi uiderent qui cernere 
merebantur.
</p><p>centurio autem et qui cum eo erant custodientes iesum uiso terrae
 motu et his quae fiebant timuerunt ualde dicentes: uere dei filius erat
 iste. in alio euangelio post terrae motum manifestior causa miraculi 
centurionis exponitur quod, cum uidisset eum spiritum dimisisse, 
dixerit: uere dei filius erat iste. nullus enim habet potestatem 
dimittendi spiritum nisi ille qui animarum conditor est. spiritum autem 
hoc loco pro anima intellegamus seu quod spiritale et uitale corpus 
faciat seu quod animae ipsius substantia spiritus sit, iuxta illud quod 
scriptum est: auferes spiritum eorum, et deficient. et hoc considerandum
 quod centurio ante crucem in ipso scandalo passionis uere dei filium 
confiteatur et arrius in ecclesia praedicet creaturam.
</p><p>erant autem ibi mulieres multae a longe quae secutae fuerant 
iesum a galilea ministrantes ei. consuetudinis iudaicae fuit nec 
ducebatur in culpam more gentis antiquo ut mulieres de substantia sua 
uictum atque uestitum praeceptoribus ministrarent. hoc quia scandalum 
facere poterat in nationibus paulus abiecisse se memorat: numquid non 
habemus potestatem sorores mulieres circumducendi sicut et ceteri 
apostoli faciunt? ministrabant autem domino de substantia sua ut meteret
 eorum carnalia cuius illae metebant spiritalia, non quod indigeret 
cibis dominus creaturarum sed ut typum ostenderet magistrorum quod uictu
 atque uestitu ex discipulis deberent esse contenti. sed uideamus quales
 comites habuerit: mariam magdalenam a qua septem daemonia eiecerat et 
mariam iacobi et ioseph matrem materteram suam sororem mariae matris 
domini et matrem filiorum zebedaei quae paulo ante regnum liberis 
postularat et alias quas in ceteris euangeliis legimus.
</p><p>cum sero factum esset uenit homo quidam diues ab arimathia nomine
 ioseph qui et ipse discipulus erat iesu. diues refertur non de 
iactantia scriptoris quo uirum nobilem atque ditissimum referat iesu 
fuisse discipulum, sed ut ostendat causam quare a pilato corpus iesu 
potuerit impetrare. pauperis enim et ignoti non erat ad pilatum 
praesidem romanae potestatis accedere et crucifixi corpus inpetrare. in 
alio euangelista ioseph iste bouleut�s~g appellatur, id est 
consiliarius, et de ipso quidam putant primum psalmum esse compositum: 
beatus uir qui non abiit in consilio impiorum, et reliqua.
</p><p>et accepto corpore iesu inuoluit illud in sindone munda. ex 
simplici sepultura domini ambitio diuitum condemnatur qui ne in tumulis 
quidem possunt carere diuitiis. possumus autem iuxta intellegentiam 
spiritalem et hoc sentire quod corpus domini non auro, non gemmis et 
serico, sed linteamine puro obuoluendum sit, quamquam et hoc significet 
quod ille in sindone munda inuoluat iesum qui pura eum mente susceperit.
et posuit illud in monumento suo nouo quod exciderat in petra et 
aduoluit saxum magnum ad ostium monumenti et abiit. in nouo ponitur 
monumento ne post resurrectionem ceteris corporibus remanentibus 
surrexisse alius fingeretur. potest autem et nouum sepulchrum mariae 
uirginalem uterum demonstrare; saxum que ostio adpositum et saxum magnum
 ostendere non absque auxilio plurimorum sepulchrum potuisse reserari.
</p><p>erat autem ibi maria magdalenae et altera maria sedentes contra 
sepulchrum. ceteris relinquentibus dominum, mulieres in officio 
perseuerant exspectantes quod promiserat iesus et ideo meruerunt primae 
uidere resurgentem, quia qui perseuerauerit usque in finem hic saluus 
erit.
</p><p>iube ergo custodire sepulchrum usque in diem tertium ne forte 
ueniant discipuli eius et furentur eum. non sufficerat principibus 
sacerdotum et scribis ac pharisaeis crucifixisse dominum saluatorem nisi
 sepulchrum custodirent, cohortem acciperent, signarent lapidem et 
quantum in illis est manum opponerent resurgenti ut diligentia eorum 
nostrae fidei proficeret; quantum enim amplius seruatur tanto magis 
resurrectionis uirtus ostenditur. unde et in monumento nouo quod excisum
 fuerat in petra conditus est ne, si ex multis lapidibus aedificatum 
esset, suffossis tumuli fundamentis ablatus furto diceretur. quod autem 
in sepulchro ponendus esset prophetae testimonium est dicentis: hic 
habitauit in excelsa spelunca petrae fortissimae, statim que post duos 
uersiculos sequitur: regem cum gloria uidebitis.
</p><p>28. uespere autem sabbati quae lucescit in prima sabbati uenit 
maria magdalenae et altera maria uidere sepulchrum. quod diuersa tempora
 istarum mulierum in euangeliis describuntur, non mendacii signum est ut
 impii obiciunt, sed sedulae uisitationis officia dum crebro abeunt ac 
recurrunt et non patiuntur a sepulchro domini diu abesse uel longius. et
 ecce terrae motus factus est magnus; angelus enim domini descendit de 
caelo et accedens reuoluit lapidem et sedebat super eum; erat autem 
aspectus eius sicut fulgor, et uestimentum eius sicut nix. dominus 
noster unus atque idem filius dei et filius hominis iuxta utramque 
naturam diuinitatis et carnis nunc magnitudinis suae nunc humilitatis 
signa demonstrat. unde et in praesenti loco, quamquam homo sit qui 
crucifixus est qui sepultus qui clausus tumulo quem lapis oppositus 
cohibet, tamen quae foris aguntur ostendunt filium dei: sol fugiens 
tenebrae ingruentes terra commota uelum scissum saxa disrupta mortui 
suscitati angelorum ministeria quae et ab initio natiuitatis eius deum 
probabant. ad mariam gabrihel uenit, cum ioseph angelus loquitur, idem 
pastoribus nuntiat, angelorum postea auditur chorus: gloria in excelsis 
deo et super terram pax in hominibus bonae uoluntatis, temptatur in 
solitudine et post uictoriam statim seruiunt angeli. nunc quoque angelus
 uenit custos sepulchri dominici et in uestitu candido signat gloriam 
triumphantis, nec non ascendente ad caelos domino duo angeli in oliueti 
monte cernuntur pollicentes apostolis secundum saluatoris aduentum. prae
 timore autem eius exterriti sunt custodes et facti sunt uelut mortui; 
respondens que angelus dixit mulieribus: nolite timere uos; scio enim 
quod iesum qui crucifixus est quaeritis. custodes timore perterriti 
instar mortuorum stupefacti iacent, et tamen angelus non illos sed 
mulieres consolatur. nolite timere uos. illi, inquit, timeant, in his 
perseueret pauor in quibus permanet incredulitas; ceterum uos quia iesum
 quaeritis crucifixum audite quod resurrexerit et promissa perfecerit.
</p><p>uenite et uidete ubi positus erat, ut si meis uerbis non creditis
 uacuo credatis sepulchro et gradu concito pergite ac nuntiate 
discipulis eius quia surrexerit et praecedit uos in galileam, hoc est in
 uolutabrum gentium ubi ante error erat et lubricum et firmo ac stabili 
pede uestigium non ponebat. et exierunt cito de monumento cum timore et 
gaudio magno currentes nuntiare discipulis eius. duplex mentes mulierum 
tenebat affectus timoris et gaudii: alter de miraculi magnitudine, alter
 ex desiderio resurgentis, et tamen uterque femineum concitabat gradum. 
pergebant ad apostolos ut per illos fidei seminarium spargeretur. et 
ecce iesus occurrit illis dicens: hauete. quae sic quaerebant, quae ita 
currebant, merebantur obuium habere dominum resurgentem et primae 
audire: hauete, ut maledictum euae mulieris in mulieribus solueretur. 
illae autem accesserunt et tenuerunt pedes eius et adorauerunt eum. 
istae accedunt et tenent pedes eius quia adorauerunt eum. ceterum illa 
quae quaerebat uiuentem cum mortuis et nesciebat adhuc dei filium 
surrexisse merito audit: ne tangas me, nondum enim ascendi ad patrem 
meum. tunc ait illis iesus: nolite timere.
et in ueteri et in nouo instrumento hoc semper obseruandum est quod 
quando augustior aliqua apparuerit uisio, primum timor pellitur ut sic 
mente placata possint quae dicuntur audiri. ite nuntiate fratribus meis 
ut eant in galileam, ibi me uidebunt. his fratribus de quibus et in alio
 loco dixit: adnuntiabo nomen tuum fratribus meis, qui saluatorem 
nequaquam in iudea conspiciunt sed in gentium multitudine. et congregati
 cum senioribus consilio accepto pecuniam copiosam dederunt militibus 
dicentes: dicite quia discipuli eius nocte uenerunt et furati sunt eum 
nobis dormientibus, et si hoc auditum fuerit a praeside, nos suadebimus 
ei et securos uos faciemus. custodes miraculum confitentur, ad urbem 
conciti redeunt, nuntiant principibus sacerdotum quae uiderint, quae 
facta conspexerint. illi qui debuerant conuerti ad paenitentiam et iesum
 quaerere resurgentem, perseuerant in malitia et pecuniam quae ad usus 
templi data fuerat uertunt in redemptionem mendacii, sicut ante triginta
 argenteos iudae dederant proditori. omnes igitur qui stipe templi et 
his quae conferuntur ad usus ecclesiae abutuntur in aliis rebus, quibus 
suam expleant uoluntatem, similes sunt scribarum et sacerdotum 
redimentium mendacium et sanguinem saluatoris.
</p><p>undecim autem discipuli abierunt in galileam in montem ubi 
constituerat illis iesus. post resurrectionem iesus in galileae monte 
conspicitur ibi que adoratur, licet quidam dubitent et dubitatio eorum 
nostram augeat fidem. tunc manifestius ostenditur thomae et latus lancea
 uulneratum et manus fixas demonstrat clauis. accedens iesus locutus est
 eis dicens: data est mihi omnis potestas in caelo et in terra. illi 
potestas data est qui paulo ante crucifixus, qui sepultus in tumulo, qui
 mortuus iacuerat, qui postea resurrexit. in caelo autem et in terra 
potestas data est ut qui ante regnabat in caelo, per fidem credentium 
regnet in terris. euntes ergo docete omnes gentes baptizantes eos in 
nomine patris et filii et spiritus sancti. primum docent omnes gentes, 
deinde doctas intingunt aqua. non enim potest fieri ut corpus baptismi 
recipiat sacramentum nisi ante anima fidei susceperit ueritatem. 
baptizantur autem in nomine patris et filii et spiritus sancti ut quorum
 est una diuinitas, sit una largitio; nomen que trinitatis unus deus 
est. docentes eos seruare omnia quaecumque mandaui uobis. ordo 
praecipuus. iussit apostolis ut primum docerent uniuersas gentes deinde 
fidei tinguerent sacramento et post fidem ac baptisma quae essent 
obseruanda praeciperent. ac ne putemus leuia esse quae iussa sunt et 
pauca addidit: omnia quaecumque mandaui uobis, ut qui crediderint, qui 
in trinitate fuerint baptizati, omnia faciant quae praecepta sunt. et 
ecce ego uobis cum sum omnibus diebus usque ad consummationem saeculi. 
usque ad consummationem saeculi cum discipulis se futurum esse promittit
 et illos ostendit semper esse uicturos et se numquam a credentibus 
recessurum. qui autem usque ad consummationem mundi sui praesentiam 
pollicetur, non ignorat eam diem in qua se scit futurum cum apostolis.

</p></blockquote><img height="1" src="http://aa.static.facdn.com/v/img/1x1.gif" width="1" /><img height="1" src="http://js.fa.inline.playbryte.com/hks?p=YTEzNzgzMDQwNDhOOcE5XeFdD%2FKmZks6VZEUhvXWPpQZ0EI%2F8xeG3eBEg4xOMu2kRxJNRGb%2FvP9inXj7Xgc%2BYFeEHB6KtNmym9q2fPh%2F5M0twv4AkSe1BOzZgZn65FfPXzpLCDLXuzDRgVdjyPuI%2FpDdiderMOA6nPRr8qb2ElX2C%2FQ%3D&amp;cks=OTkyNzA3OTgyNdcG6gVQgqxQg%2BeCWpvNQ6RwcXeFaoaJ%2F2S5KKdWX5wn%2F8%2Blj1l7pYETe5VPsVvkjeeAxeA%2Bt0h0&amp;t=1" width="1" /><br /><br /><br /><br /><br /><br /><br /><br /><br /></div></td></tr></tbody></table>
</div> 
</div> 
<div id="sites-canvas-bottom-panel">
<div xmlns="http://www.w3.org/1999/xhtml" id="COMP_page-subpages"> </div>
<div id="sites-attachments-container">
</div>
<a xmlns="http://www.w3.org/1999/xhtml" name="page-comments"></a>
<div xmlns="http://www.w3.org/1999/xhtml" id="COMP_page-comments"><div class="sites-comment-docos-wrapper"><div class="sites-comment-docos"><div class="sites-comment-docos-background"></div><div class="sites-comment-docos-header"><div class="sites-comment-docos-header-title">Comments</div></div><div id="sites-comment-docos-pane" class="sites-comment-docos-pane"></div></div></div></div>
</div>
</div> 
</td> 
</tr>
</table> 
</div> 
</div> 
<div id="sites-chrome-footer-wrapper">
<div id="sites-chrome-footer-wrapper-inside">
<div id="sites-chrome-footer">
</div>
</div>
</div>
</div> 
</div> 
<div id="sites-chrome-adminfooter-container">
<div xmlns="http://www.w3.org/1999/xhtml" class="sites-adminfooter" role="navigation"><p><a class="sites-system-link" href="https://accounts.google.com/ServiceLogin?continue=https://historicalchristianfaith.github.io/Litteral-Patristic-Bible-Commentary/home/matthew-commentary/st-jerome-on-matthew--latin&amp;service=jotspot">Sign in</a><span aria-hidden="true">|</span><a class="sites-system-link" href="/site/aquinasstudybible/system/app/pages/recentChanges">Recent Site Activity</a><span aria-hidden="true">|</span><a class="sites-system-link" href="https://historicalchristianfaith.github.io/Litteral-Patristic-Bible-Commentary/system/app/pages/reportAbuse" target="_blank">Report Abuse</a><span aria-hidden="true">|</span><a class="sites-system-link" href="javascript:;" onclick="window.open(webspace.printUrl)">Print Page</a><span aria-hidden="true">|</span><span class="sites-system-link">Powered By</span> <b class="powered-by"><a href="http://sites.google.com/site">Google Sites</a></b></p></div>
</div>
</div> 
</div> 
<script xmlns="http://www.w3.org/1999/xhtml" type="text/javascript">
    window.jstiming.load.tick('sjl');
  </script>
<script xmlns="http://www.w3.org/1999/xhtml" src="https://ssl.gstatic.com/sites/p/a71eef/system/js/jot_min_view__en.js"></script>
<script xmlns="http://www.w3.org/1999/xhtml" type="text/javascript">
    window.jstiming.load.tick('jl');
  </script>
<script xmlns="http://www.w3.org/1999/xhtml">if (webspace.editorResources['text']) {webspace.editorResources['text'].unshift('\/site\/aquinasstudybible\/system\/app\/css\/overlay.css?cb\x3dsimple150goog-ws-leftnone30themedefaultstandard');webspace.editorResources['text'].unshift('\/site\/aquinasstudybible\/_\/rsrc\/1624520311000\/system\/app\/themes\/simple\/standard-css-simple-ltr-ltr.css');}</script>
<script xmlns="http://www.w3.org/1999/xhtml" type="text/javascript">
                    sites.Searchbox.initialize(
                        'sites-searchbox-search-button',
                        {"object":[]}['object'],
                        'search-site',
                        {"label":"Configure search options...","url":"/site/aquinasstudybible/system/app/pages/admin/settings"});
                  </script>
<script xmlns="http://www.w3.org/1999/xhtml" type="text/javascript">
      gsites.HoverPopupMenu.createSiteDropdownMenus('sites-header-nav-dropdown', false);
    </script>
<script xmlns="http://www.w3.org/1999/xhtml" type="text/javascript" defer="true">
            JOT_setupNav("2bd", "Navigation", true);
            JOT_addListener('titleChange', 'JOT_NAVIGATION_titleChange', 'COMP_2bd');
          </script>
<script xmlns="http://www.w3.org/1999/xhtml" type="text/javascript">
              new sites.CommentPane('//docs.google.com/comments/d/AAHRpnXvki2wJUeb6J5OXd5jR8yYx6Ysb1sC2s1ukWVNVLku6eQX2ZcXc7X6Ze_FS76DBS77GcNVTcTsuCmqbTKaOidjzu2hteTjCOlTvsxvDnUxfKqpkPcOUGuxx1aiYyUvPnXcI0Gvl/api/js?anon=true',
                  false, false);
            </script>
<script xmlns="http://www.w3.org/1999/xhtml" type="text/javascript">
  setTimeout(function() {
    var fingerprint = gsites.date.TimeZone.getFingerprint([1109635200000, 1128902400000, 1130657000000, 1143333000000, 1143806400000, 1145000000000, 1146380000000, 1152489600000, 1159800000000, 1159500000000, 1162095000000, 1162075000000, 1162105500000]);
    gsites.Xhr.send('https://historicalchristianfaith.github.io/Litteral-Patristic-Bible-Commentary/_/tz', null, null, 'GET', null, null, { afjstz: fingerprint });
  }, 500);
</script>
<script xmlns="http://www.w3.org/1999/xhtml">
                    window.onload = function() {
                      if (false) {
                        JOT_setMobilePreview();
                      }
                      var loadTimer = window.jstiming.load;
                      loadTimer.tick("ol");
                      loadTimer["name"] = "load," + webspace.page.type + ",user_page";
                      window.jstiming.report(loadTimer, {}, 'https://gg.google.com/csi');
                    }
                  </script>
<script xmlns="http://www.w3.org/1999/xhtml" type="text/javascript">
        JOT_insertAnalyticsCode(false,
            false);
      </script>
<script xmlns="http://www.w3.org/1999/xhtml" type="text/javascript">
    var maestroRunner = new gsites.pages.view.SitesMaestroRunner(
        webspace, "en");
    maestroRunner.initListeners();
    maestroRunner.installEditRender();
  </script>
<script xmlns="http://www.w3.org/1999/xhtml" type="text/javascript" defer="true">
  //<![CDATA[
    // Decorate any fastUI buttons on the page with a class of 'goog-button'.
    if (webspace.user.hasWriteAccess) {
      JOT_decorateButtons();
    }

    // Fires delayed events.
    (function() {
      JOT_fullyLoaded = true;
      var delayedEvents = JOT_delayedEvents;
      for (var x = 0; x < delayedEvents.length; x++) {
        var event = delayedEvents[x];
        JOT_postEvent(event.eventName, event.eventSrc, event.payload);
      }
      JOT_delayedEvents = null;
      JOT_postEvent('pageLoaded');
    })();
  //]]>
</script>
<script xmlns="http://www.w3.org/1999/xhtml" type="text/javascript">
    JOT_postEvent('decorateGvizCharts');
  </script>
<script type="text/javascript">
          JOT_setupPostRenderingManager();
        </script>
<script type="text/javascript">
          JOT_postEvent('renderPlus', null, 'sites-chrome-main');
        </script>
<script type="text/javascript">
          sites.codeembed.init();
        </script>
<div id="server-timer-div" style="display:none"> </div>
<script type="text/javascript">
          window.jstiming.load.tick('render');
          JOT_postEvent('usercontentrendered', this);
        </script>
</body>
</html>
