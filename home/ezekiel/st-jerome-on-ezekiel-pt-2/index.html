<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<html xmlns="http://www.w3.org/1999/xhtml" itemscope="" itemtype="http://schema.org/WebPage">
<head>
<meta http-equiv="content-type" content="text/html; charset=UTF-8" />
<meta http-equiv="X-UA-Compatible" content="chrome=1" />
<script type="text/javascript">/* Copyright 2008 Google. */ (function() { (function(){function e(g){this.t={};this.tick=function(h,k,f){this.t[h]=[void 0!=f?f:(new Date).getTime(),k];if(void 0==f)try{window.console.timeStamp("CSI/"+h)}catch(m){}};this.getStartTickTime=function(){return this.t.start[0]};this.tick("start",null,g)}var a;if(window.performance)var d=(a=window.performance.timing)&&a.responseStart;var l=0<d?new e(d):new e;window.jstiming={Timer:e,load:l};if(a){var b=a.navigationStart;0<b&&d>=b&&(window.jstiming.srt=d-b)}if(a){var c=window.jstiming.load;0<b&&d>=
b&&(c.tick("_wtsrt",void 0,b),c.tick("wtsrt_","_wtsrt",d),c.tick("tbsd_","wtsrt_"))}try{a=null,window.chrome&&window.chrome.csi&&(a=Math.floor(window.chrome.csi().pageT),c&&0<b&&(c.tick("_tbnd",void 0,window.chrome.csi().startE),c.tick("tbnd_","_tbnd",b))),null==a&&window.gtbExternal&&(a=window.gtbExternal.pageT()),null==a&&window.external&&(a=window.external.pageT,c&&0<b&&(c.tick("_tbnd",void 0,window.external.startE),c.tick("tbnd_","_tbnd",b))),a&&(window.jstiming.pt=a)}catch(g){}})(); })()
</script>
<link rel="shortcut icon" type="image/x-icon" href="//www.google.com/images/icons/product/sites-16.ico" />
<link rel="apple-touch-icon" href="https://ssl.gstatic.com/sites/p/e1e319/system/app/images/apple-touch-icon.png" type="image/png" />
<script type="text/javascript">/* Copyright 2008 Google. */ (function() { function d(a){return document.getElementById(a)}window.byId=d;function g(a){return a.replace(/^\s+|\s+$/g,"")}window.trim=g;var h=[],k=0;window.JOT_addListener=function(a,b,c){var f=new String(k++);a={eventName:a,handler:b,compId:c,key:f};h.push(a);return f};window.JOT_removeListenerByKey=function(a){for(var b=0;b<h.length;b++)if(h[b].key==a){h.splice(b,1);break}};window.JOT_removeAllListenersForName=function(a){for(var b=0;b<h.length;b++)h[b].eventName==a&&h.splice(b,1)};
window.JOT_postEvent=function(a,b,c){var f={eventName:a,eventSrc:b||{},payload:c||{}};if(window.JOT_fullyLoaded)for(b=h.length,c=0;c<b&&c<h.length;c++){var e=h[c];e&&e.eventName==a&&(f.listenerCompId=e.compId||"",(e="function"==typeof e.handler?e.handler:window[e.handler])&&e(f))}else window.JOT_delayedEvents.push({eventName:a,eventSrc:b,payload:c})};window.JOT_delayedEvents=[];window.JOT_fullyLoaded=!1;
window.JOT_formatRelativeToNow=function(a,b){a=((new Date).getTime()-a)/6E4;if(1440<=a||0>a)return null;var c=0;60<=a&&(a/=60,c=2);2<=a&&c++;return b?window.JOT_siteRelTimeStrs[c].replace("__duration__",Math.floor(a)):window.JOT_userRelTimeStrs[c].replace("__duration__",Math.floor(a))}; })()
</script>
<script>

  

  var breadcrumbs = [{"path":"/site/aquinasstudybible/home","deleted":false,"title":"Home","dir":"ltr"},{"path":"/site/aquinasstudybible/home/ezekiel","deleted":false,"title":"Ezekiel","dir":"ltr"},{"path":"/site/aquinasstudybible/home/ezekiel/st-jerome-on-ezekiel-pt-2","deleted":false,"title":"St. Jerome on Ezekiel Pt. 2","dir":"ltr"}];
  var JOT_clearDotPath = 'https://ssl.gstatic.com/sites/p/e1e319/system/app/images/cleardot.gif';

  
  var JOT_userRelTimeStrs = ["a minute ago","__duration__ minutes ago","an hour ago","__duration__ hours ago"];

  
  

  

  var webspace = {"gvizGstaticVersion":"current","enableAnalytics":true,"pageSharingId":"jotspot_page","codeembeds":{"outerIframeSrc":"https://www.gstatic.com/jotspot/embeds/code/0f08d42392f2000e7e3f3daf5b427a43/outer_iframe.html","innerIframeSrc":"https://1201292755-jotspot-embeds.googleusercontent.com/code/8d87fa64604b2a11fae2ed06104c58d3/inner_iframe.html"},"enableUniversalAnalytics":false,"sharingPolicy":"OPENED","siteTitle":"Patristic Bible Commentary","experiments":{"overrideDisableDomainEditing":false,"deprecateLegacySignIn":false,"enableHomescreenMigrationBanner":true,"disableDomainEditing":true},"jot2atari":{"eligibility":"INELIGIBLE"},"onepickUrl":"https://docs.google.com/picker","adsensePublisherId":null,"features":{"moreMobileStyleImprovements":null,"subscriptionDataMigrationInProgress":null,"plusBadge":false},"configProperties":{"disableSiteEditing":null},"isPublic":true,"newSitesBaseUrl":"https://sites.google.com","isConsumer":true,"serverFlags":{"jot2AtariLearnMoreUrl":"https://support.google.com/sites/answer/7035197"},"domainAnalyticsAccountId":"","plusPageId":"","signInUrl":"https://accounts.google.com/AccountChooser?continue=https://historicalchristianfaith.github.io/Litteral-Patristic-Bible-Commentary/home/ezekiel/st-jerome-on-ezekiel-pt-2&service=jotspot","analyticsAccountId":"UA-26986930-1","scottyUrl":"/_/upload","homePath":"/","siteNoticeUrlEnabled":null,"plusPageUrl":"","adsensePromoClickedOrSiteIneligible":true,"csiReportUri":"https://gg.google.com/csi","sharingId":"jotspot","termsUrl":"//www.google.com/intl/en/policies/terms/","gvizVersion":1,"editorResources":{"sitelayout":["https://ssl.gstatic.com/sites/p/e1e319/system/app/css/sitelayouteditor.css"],"text":["https://ssl.gstatic.com/sites/p/e1e319/system/js/codemirror.js","https://ssl.gstatic.com/sites/p/e1e319/system/app/css/codemirror_css.css","https://ssl.gstatic.com/sites/p/e1e319/system/js/trog_edit__en.js","https://ssl.gstatic.com/sites/p/e1e319/system/app/css/trogedit.css","/site/aquinasstudybible/_/rsrc/1679003416000/system/app/css/editor.css","https://ssl.gstatic.com/sites/p/e1e319/system/app/css/codeeditor.css","/site/aquinasstudybible/_/rsrc/1679003416000/system/app/css/camelot/editor-jfk.css"]},"sharingUrlPrefix":"/_/sharing","isAdsenseEnabled":true,"domain":"defaultdomain","baseUri":"/site/aquinasstudybible","name":"aquinasstudybible","siteTemplateId":false,"siteNoticeRevision":null,"siteNoticeUrlAddress":null,"siteNoticeMessage":null,"page":{"isRtlLocale":false,"canDeleteWebspace":null,"isPageDraft":null,"parentPath":"/home/ezekiel","parentWuid":"wuid:gx:6f5a05e29386d067","siteLocale":"en","timeZone":"America/Los_Angeles","type":"text","title":"St. Jerome on Ezekiel Pt. 2","locale":"en","wuid":"wuid:gx:42567122eb94b180","revision":2,"path":"/home/ezekiel/st-jerome-on-ezekiel-pt-2","isSiteRtlLocale":false,"pageInheritsPermissions":null,"name":"st-jerome-on-ezekiel-pt-2","canChangePath":true,"state":"","properties":{},"bidiEnabled":false,"currentTemplate":{"path":"/system/app/pagetemplates/text","title":"Web Page"}},"canPublishScriptToAnyone":true,"user":{"keyboardShortcuts":true,"sessionIndex":"","guest_":true,"displayNameOrEmail":"guest","userName":"guest","uid":"","renderMobile":false,"domain":"","namespace":"","hasWriteAccess":false,"namespaceUser":false,"primaryEmail":"guest","hasAdminAccess":false,"isGoogleAdmin":false},"gadgets":{"baseUri":"/site/aquinasstudybible/system/app/pages/gadgets"}};
  webspace.page.breadcrumbs = breadcrumbs;

  
  var JOT_siteRelTimeStrs = ["a minute ago","__duration__ minutes ago","an hour ago","__duration__ hours ago"];

</script>
<script type="text/javascript">
                window.jstiming.load.tick('scl');
              </script>
<meta name="title" content="St. Jerome on Ezekiel Pt. 2 - Patristic Bible Commentary" />
<meta itemprop="name" content="St. Jerome on Ezekiel Pt. 2 - Patristic Bible Commentary" />
<meta property="og:title" content="St. Jerome on Ezekiel Pt. 2 - Patristic Bible Commentary" />
<meta name="description" content="Bible Commentary Early Church Fathers Medieval Patristic" />
<meta itemprop="description" content="Bible Commentary Early Church Fathers Medieval Patristic" />
<meta id="meta-tag-description" property="og:description" content="Bible Commentary Early Church Fathers Medieval Patristic" />
<style type="text/css">
</style>
<link rel="stylesheet" type="text/css" href="https://ssl.gstatic.com/sites/p/e1e319/system/app/themes/simple/standard-css-simple-ltr-ltr.css" />
<link rel="stylesheet" type="text/css" href="/site/aquinasstudybible/_/rsrc/1679003416000/system/app/css/overlay.css?cb=simple150goog-ws-leftnone30themedefaultstandard" />
<link rel="stylesheet" type="text/css" href="/site/aquinasstudybible/_/rsrc/1679003416000/system/app/css/camelot/allthemes-view.css" />
<!--[if IE]>
          <link rel="stylesheet" type="text/css" href="/site/aquinasstudybible/system/app/css/camelot/allthemes%2die.css" />
        <![endif]-->
<title>St. Jerome on Ezekiel Pt. 2 - Patristic Bible Commentary</title>
<script type="text/javascript">
                window.jstiming.load.tick('cl');
              </script>
</head>
<body xmlns="http://www.google.com/ns/jotspot" id="body" class=" en            ">
<div id="sites-page-toolbar" class="sites-header-divider">
<div xmlns="http://www.w3.org/1999/xhtml" id="sites-status" class="sites-status" style="display:none;"><div id="sites-notice" class="sites-notice" role="status" aria-live="assertive"> </div></div>
</div>
<div id="sites-chrome-everything-scrollbar">
<div id="sites-chrome-everything" class="">
<div id="sites-chrome-page-wrapper" style="direction: ltr">
<div id="sites-chrome-page-wrapper-inside">
<div xmlns="http://www.w3.org/1999/xhtml" id="sites-chrome-header-wrapper" style="">
<table id="sites-chrome-header" class="sites-layout-hbox" cellspacing="0" style="">
<tr class="sites-header-primary-row" id="sites-chrome-userheader">
<td id="sites-header-title" class="" role="banner"><div class="sites-header-cell-buffer-wrapper"><h2><a href="https://historicalchristianfaith.github.io/Litteral-Patristic-Bible-Commentary/" dir="ltr" id="sites-chrome-userheader-title">Patristic Bible Commentary</a></h2></div></td><td class="sites-layout-searchbox  "><div class="sites-header-cell-buffer-wrapper"><form id="sites-searchbox-form" action="/site/aquinasstudybible/system/app/pages/search" role="search"><input type="hidden" id="sites-searchbox-scope" name="scope" value="search-site" /><input type="text" id="jot-ui-searchInput" name="q" size="20" value="" aria-label="Search this site" /><div id="sites-searchbox-button-set" class="goog-inline-block"><div role="button" id="sites-searchbox-search-button" class="goog-inline-block jfk-button jfk-button-standard" tabindex="0">Search this site</div></div></form></div></td>
</tr>
<tr class="sites-header-secondary-row" id="sites-chrome-horizontal-nav">
<td colspan="2" id="sites-chrome-header-horizontal-nav-container" role="navigation">
</td>
</tr>
</table>
</div>
<div id="sites-chrome-main-wrapper">
<div id="sites-chrome-main-wrapper-inside">
<table id="sites-chrome-main" class="sites-layout-hbox" cellspacing="0" cellpadding="{scmCellpadding}" border="0">
<tr>
<td id="sites-chrome-sidebar-left" class="sites-layout-sidebar-left initial" style="width:150px">
<div xmlns="http://www.w3.org/1999/xhtml" id="COMP_2bd" class="sites-embed" role="navigation"><div class="sites-embed-content sites-sidebar-nav"><ul role="navigation" jotId="navList" class="has-expander"><li class="topLevel nav-first parent " wuid="gx:3438a80e7b2e4260"><div dir="ltr" style="padding-left: 0px;"><div class="expander"></div><a href="/site/aquinasstudybible/home" jotId="wuid:gx:3438a80e7b2e4260" class="sites-navigation-link topLevel">Home</a></div><ul role="navigation" class="has-expander"><li class=""><div dir="rtl" style="padding-left: 38px;"><a href="/site/aquinasstudybible/home/test-1" jotId="wuid:gx:3b4f19d0874cba27" class="sites-navigation-link">**</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-chronicles" jotId="wuid:gx:7fa0866d906693fe" class="sites-navigation-link">1 Chronicles</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-corinthians" jotId="wuid:gx:d4f03f0d8ce822b" class="sites-navigation-link">1 Corinthians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-john" jotId="wuid:gx:7a32dd3badbd4712" class="sites-navigation-link">1 John</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-kings" jotId="wuid:gx:220a84d827f88904" class="sites-navigation-link">1 Kings</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-maccabees" jotId="wuid:gx:273b5ad6d4eccc60" class="sites-navigation-link">1 Maccabees</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-peter" jotId="wuid:gx:6e6853c983951352" class="sites-navigation-link">1 Peter</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-samuel" jotId="wuid:gx:363d92491e980a59" class="sites-navigation-link">1 Samuel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-thessalonians" jotId="wuid:gx:7b17b00f84776715" class="sites-navigation-link">1 Thessalonians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-timothy" jotId="wuid:gx:539af6cdb2e970fc" class="sites-navigation-link">1 Timothy</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-chronicles" jotId="wuid:gx:4e26a272f0b228fa" class="sites-navigation-link">2 Chronicles</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-corinthians" jotId="wuid:gx:c1ae36a780619b7" class="sites-navigation-link">2 Corinthians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-john" jotId="wuid:gx:33c45e78d96e5de" class="sites-navigation-link">2 John</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-kings" jotId="wuid:gx:de5088647ec3fc5" class="sites-navigation-link">2 Kings</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-maccabees" jotId="wuid:gx:544381eb57533acb" class="sites-navigation-link">2 Maccabees</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-peter" jotId="wuid:gx:125c915dc57a3156" class="sites-navigation-link">2 Peter</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-samuel" jotId="wuid:gx:1c3e8759511aabe7" class="sites-navigation-link">2 Samuel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-thessalonians" jotId="wuid:gx:6e4cf140d9765adb" class="sites-navigation-link">2 Thessalonians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-timothy" jotId="wuid:gx:48a1e38512c36ffb" class="sites-navigation-link">2 Timothy</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/3-john" jotId="wuid:gx:72c44040d5899308" class="sites-navigation-link">3 John</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/a-comparison-of-the-four-gospels" jotId="wuid:gx:4fc2ad0a6a454cf" class="sites-navigation-link">A COMPARISON OF THE FOUR GOSPELS</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/acts-of-the-apostles" jotId="wuid:gx:2dc1634dec6a4ec" class="sites-navigation-link">Acts of the Apostles</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/alcuin" jotId="wuid:gx:68c2c22e3da2eeb" class="sites-navigation-link">Alcuin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ambrosiaster-on-paul-s-letters--latin" jotId="wuid:gx:2fec5230936b0811" class="sites-navigation-link">Ambrosiaster on Paul's Letters- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ambrosiaster-questions-on-the-old-and-new-testaments" jotId="wuid:gx:7fd18435ec24792f" class="sites-navigation-link">Ambrosiaster Questions on the Old and New Testaments</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/amos" jotId="wuid:gx:50680ba0156ebc1f" class="sites-navigation-link">Amos</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/augustine-page" jotId="wuid:gx:16d8526a03baccad" class="sites-navigation-link">Augustine Page</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/baruch" jotId="wuid:gx:6e808d743366d886" class="sites-navigation-link">Baruch</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/buy-patristic-commentaries-in-print" jotId="wuid:gx:70c3da6262253401" class="sites-navigation-link">Buy Patristic Commentaries in print</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/calmet-s-bible-dictionary" jotId="wuid:gx:5b7c480847c5fd98" class="sites-navigation-link">Calmet's Bible Dictionary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/colossians" jotId="wuid:gx:319efd522f149ba" class="sites-navigation-link">Colossians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/daniel" jotId="wuid:gx:1f4c4e8ae3e28327" class="sites-navigation-link">Daniel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/deuteronomy" jotId="wuid:gx:691cfe4ccb899fe1" class="sites-navigation-link">Deuteronomy</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/diatessaron" jotId="wuid:gx:51248069dc0a6ba7" class="sites-navigation-link">Diatessaron</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/douay-rheims-study-bible" jotId="wuid:gx:1def0b5f0601deeb" class="sites-navigation-link">Douay Rheims Study Bible</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/douay-rheims-bible" jotId="wuid:gx:448944a310257db5" class="sites-navigation-link">Douay-Rheims Bible</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ecclesiastes" jotId="wuid:gx:9a042a8b60bdd99" class="sites-navigation-link">Ecclesiastes</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ephesians" jotId="wuid:gx:5f86fb81e48dcd72" class="sites-navigation-link">Ephesians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/esther" jotId="wuid:gx:2f37b2063743cdb4" class="sites-navigation-link">Esther</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/exodus" jotId="wuid:gx:51dfcaeab350eca" class="sites-navigation-link">Exodus</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ezekiel" jotId="wuid:gx:6f5a05e29386d067" class="sites-navigation-link">Ezekiel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ezra" jotId="wuid:gx:534dbebc879faeaf" class="sites-navigation-link">Ezra</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/galatians" jotId="wuid:gx:71e3419f089d92b9" class="sites-navigation-link">Galatians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/genesis" jotId="wuid:gx:578adcf4cc8852e0" class="sites-navigation-link">Genesis</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/glossa-ordinaria" jotId="wuid:gx:1dfc26a66642dcb7" class="sites-navigation-link">Glossa Ordinaria</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/gospel-of-john-commentary" jotId="wuid:gx:3f5b49d88c35c56e" class="sites-navigation-link">Gospel of John Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/luke-commentary" jotId="wuid:gx:20a73c5633984bea" class="sites-navigation-link">Gospel of Luke Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/gospel-of-mark-commentary" jotId="wuid:gx:40e353b8d4d655ec" class="sites-navigation-link">Gospel of Mark Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/matthew-commentary" jotId="wuid:gx:543eebc736e4b055" class="sites-navigation-link">Gospel of Matthew Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/gregory-the-great-homiles-on-the-gospels" jotId="wuid:gx:928e70477f0ff42" class="sites-navigation-link">Gregory the Great Homilies on the Gospels</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/habakhuk" jotId="wuid:gx:2dfa5e77d14113b6" class="sites-navigation-link">Habakkuk</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/haggai" jotId="wuid:gx:5206d9c76e5db6c5" class="sites-navigation-link">Haggai</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/harmony-of-the-gospels" jotId="wuid:gx:4cd3be7cfcfc5f49" class="sites-navigation-link">Harmony of the Gospels</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/hebrews" jotId="wuid:gx:7b91da33f4dc93bb" class="sites-navigation-link">Hebrews</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/hosea" jotId="wuid:gx:da345e8973ca678" class="sites-navigation-link">Hosea</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/isaiah" jotId="wuid:gx:1a8fb60d57f783b" class="sites-navigation-link">Isaiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/james" jotId="wuid:gx:79b2c96c5ed74233" class="sites-navigation-link">James</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jeremiah" jotId="wuid:gx:7d3ccbac9337e1c0" class="sites-navigation-link">Jeremiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jerome-letter-73-to-evangelus" jotId="wuid:gx:ce377e5cedae9a4" class="sites-navigation-link">Jerome Letter 73 to Evangelus verses Ambrosiaster's Question 109 on Melchizedek</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jerome-page" jotId="wuid:gx:325f018efc41de3b" class="sites-navigation-link">Jerome Page</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/job" jotId="wuid:gx:4cebf45154b52f45" class="sites-navigation-link">Job</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/joel" jotId="wuid:gx:25f61086f4ed220a" class="sites-navigation-link">Joel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/john-gospel-harmony" jotId="wuid:gx:6631d90aec3ebbb7" class="sites-navigation-link">John Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jonah" jotId="wuid:gx:2c9b623adcb1bba4" class="sites-navigation-link">Jonah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/joshua" jotId="wuid:gx:12fe55521e0b3992" class="sites-navigation-link">Joshua</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jude" jotId="wuid:gx:6dc67ac1f864593" class="sites-navigation-link">Jude</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/judges" jotId="wuid:gx:78a869d6a3218c12" class="sites-navigation-link">Judges</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/judith" jotId="wuid:gx:392c3d9314730998" class="sites-navigation-link">Judith</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/lamentations" jotId="wuid:gx:7510fc77fdfb2b28" class="sites-navigation-link">Lamentations</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/latin-works" jotId="wuid:gx:625c524f5c8a2e8a" class="sites-navigation-link">Latin Works</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/leviticus" jotId="wuid:gx:223242fe1c24da96" class="sites-navigation-link">Leviticus</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/luke-gospel-harmony" jotId="wuid:gx:968b99e98ffaa10" class="sites-navigation-link">Luke Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/malachi" jotId="wuid:gx:14955438f57f8eaf" class="sites-navigation-link">Malachi</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/mark-gospel-harmony" jotId="wuid:gx:39715d579b4a0855" class="sites-navigation-link">Mark Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/mass-readings-commentary" jotId="wuid:gx:411a2816c97141ca" class="sites-navigation-link">Mass Readings Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/matthew-gospel-harmony" jotId="wuid:gx:14d30a8eacf2e22d" class="sites-navigation-link">Matthew Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/micah" jotId="wuid:gx:36c693e745c9e650" class="sites-navigation-link">Micah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/nahum" jotId="wuid:gx:4069cca66662f08d" class="sites-navigation-link">Nahum</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/nehemiah" jotId="wuid:gx:4a7e9db68c48534" class="sites-navigation-link">Nehemiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/numbers" jotId="wuid:gx:2a599af562109d0c" class="sites-navigation-link">Numbers</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/obadiah" jotId="wuid:gx:4639a6abacb53c76" class="sites-navigation-link">Obadiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/philemon" jotId="wuid:gx:353db55fd0beb390" class="sites-navigation-link">Philemon</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/philippians" jotId="wuid:gx:4a143177dd338392" class="sites-navigation-link">Philippians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/proverbs" jotId="wuid:gx:5cff6d5853bc499f" class="sites-navigation-link">Proverbs</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/psalms" jotId="wuid:gx:29d577faedb5b25a" class="sites-navigation-link">Psalms</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/revelation" jotId="wuid:gx:6b0e0d0eddcc8ec6" class="sites-navigation-link">Revelation</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/romans" jotId="wuid:gx:670da7bb95ef762f" class="sites-navigation-link">Romans</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ruth" jotId="wuid:gx:3417f4bd5378f87" class="sites-navigation-link">Ruth</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/sample-page" jotId="wuid:gx:1b319bad456d01c4" class="sites-navigation-link">sample page</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/sirach" jotId="wuid:gx:64fe8d3c7c33bba6" class="sites-navigation-link">Sirach</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/so-called-bible-contradictions" jotId="wuid:gx:2c97af6919560142" class="sites-navigation-link">So-called Bible Contradictions</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/song-of-songs" jotId="wuid:gx:22dd7ba26e3414ff" class="sites-navigation-link">Song of Songs</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-augustine-confessions--latin" jotId="wuid:gx:6cae0ab3b7ed00e9" class="sites-navigation-link">St. Augustine Confessions- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-augustine-predestination-of-the-saints--latin" jotId="wuid:gx:6bf5cca1b6f069a6" class="sites-navigation-link">St. Augustine Predestination of the Saints- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-augustine-sermons--latin" jotId="wuid:gx:1196869f337c9b7c" class="sites-navigation-link">St. Augustine Sermons- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-jerome-hebrew-names--latin" jotId="wuid:gx:3f1326e1cedde51" class="sites-navigation-link">St. Jerome Hebrew Names- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-jerome-on-the-letters-of-st-paul--latin" jotId="wuid:gx:15f66739f072a4ab" class="sites-navigation-link">St. Jerome on the Letters of St. Paul- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/test" jotId="wuid:gx:18d3a18802cdc041" class="sites-navigation-link">test</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/titus" jotId="wuid:gx:2a1f800ee3f14c6b" class="sites-navigation-link">Titus</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/tobit" jotId="wuid:gx:29a79e994e544a56" class="sites-navigation-link">Tobit</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/wisdom" jotId="wuid:gx:5b39d987a47dce60" class="sites-navigation-link">Wisdom</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/zechariah" jotId="wuid:gx:67b1e08bd95785f" class="sites-navigation-link">Zechariah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/zephaniah" jotId="wuid:gx:51734c4d86804dbd" class="sites-navigation-link">Zephaniah</a></div></li></ul></li><li class="topLevel parent " wuid="gx:3834b2bd579f2dee"><div dir="ltr" style="padding-left: 0px;"><div class="expander"></div><a href="/site/aquinasstudybible/10-commandments" jotId="wuid:gx:3834b2bd579f2dee" class="sites-navigation-link topLevel">10 Commandments</a></div><ul role="navigation" class="has-expander"><li class=""><div dir="ltr" style="padding-left: 38px;"><a href="/site/aquinasstudybible/10-commandments/bishop-richard-challoner-on-the-10-commandments" jotId="wuid:gx:36692bdb11208d1a" class="sites-navigation-link">Bishop Richard Challoner on the 10 Commandments</a></div></li><li class=""><div dir="ltr" style="padding-left: 38px;"><a href="/site/aquinasstudybible/10-commandments/catechism-of-the-catholic-church-on-the-10-commandments" jotId="wuid:gx:548b831f3e250a22" class="sites-navigation-link">Catechism of the Catholic Church on the 10 Commandments</a></div></li><li class=""><div dir="ltr" style="padding-left: 38px;"><a href="/site/aquinasstudybible/10-commandments/josephus-on-the-10-commandments" jotId="wuid:gx:df321520a33df94" class="sites-navigation-link">Josephus on the 10 Commandments</a></div></li><li class=""><div dir="ltr" style="padding-left: 38px;"><a href="/site/aquinasstudybible/10-commandments/philo-on-the-10-commandments" jotId="wuid:gx:464e68a334e1bbbd" class="sites-navigation-link">Philo on the 10 Commandments</a></div></li></ul></li><li class="topLevel "><div dir="ltr" style="padding-left: 19px;"><a href="/site/aquinasstudybible/abyss" jotId="wuid:gx:116596922a565236" class="sites-navigation-link topLevel">ABYSS,</a></div></li><li class="topLevel "><div dir="ltr" style="padding-left: 19px;"><a href="/site/aquinasstudybible/anne-catherine-emmerich" jotId="wuid:gx:12356d57552d47c1" class="sites-navigation-link topLevel">Anne Catherine Emmerich</a></div></li><li class="topLevel parent " wuid="gx:48144678d7f9eb57"><div dir="ltr" style="padding-left: 0px;"><div class="expander"></div><a href="/site/aquinasstudybible/apostle-s-creed" jotId="wuid:gx:48144678d7f9eb57" class="sites-navigation-link topLevel">Apostles' Creed</a></div><ul role="navigation" class="has-expander"><li class=""><div dir="ltr" style="padding-left: 38px;"><a href="/site/aquinasstudybible/apostle-s-creed/catechism-of-the-catholic-church-on-the-apostles-creed" jotId="wuid:gx:1d5e8194d0278481" class="sites-navigation-link">Catechism of the Catholic Church on the Apostles' Creed</a></div></li><li class=""><div dir="ltr" style="padding-left: 38px;"><a href="/site/aquinasstudybible/apostle-s-creed/rufinus-on-the-apostles-creed" jotId="wuid:gx:727cd0a18fb821c6" class="sites-navigation-link">Rufinus on the Apostles' Creed</a></div></li><li class=""><div dir="ltr" style="padding-left: 38px;"><a href="/site/aquinasstudybible/apostle-s-creed/st-thomas-aquinas-on-the-apostle-s-creed" jotId="wuid:gx:3cca6ccc57355d1e" class="sites-navigation-link">St. Thomas Aquinas on the Apostle's Creed</a></div></li></ul></li><li class="topLevel "><div dir="ltr" style="padding-left: 19px;"><a href="/site/aquinasstudybible/catena-chapter-17" jotId="wuid:gx:57a80f4f813ac281" class="sites-navigation-link topLevel">Catena Chapter 17</a></div></li><li class="topLevel "><div dir="ltr" style="padding-left: 19px;"><a href="/site/aquinasstudybible/jerome-commentaries" jotId="wuid:gx:3715f0b0b19518d5" class="sites-navigation-link topLevel">Jerome commentaries</a></div></li><li class="topLevel "><div dir="ltr" style="padding-left: 19px;"><a href="/site/aquinasstudybible/system/app/pages/sitemap/hierarchy" jotId="wuid:gx:26aa7461edb9bcf2" class="sites-navigation-link topLevel">Sitemap</a></div></li></ul></div></div>
</td>
<td id="sites-canvas-wrapper">
<div id="sites-canvas" role="main">
<div id="goog-ws-editor-toolbar-container"> </div>
<div xmlns="http://www.w3.org/1999/xhtml" id="title-crumbs" style="">
<A href="/site/aquinasstudybible/home" dir="ltr">Home</A>‎ &gt; ‎<A href="/site/aquinasstudybible/home/ezekiel" dir="ltr">Ezekiel</A>‎ &gt; ‎
  </div>
<h3 xmlns="http://www.w3.org/1999/xhtml" id="sites-page-title-header" style="" align="left">
<span id="sites-page-title" dir="ltr" tabindex="-1" style="outline: none">St. Jerome on Ezekiel Pt. 2</span>
</h3>
<div id="sites-canvas-main" class="sites-canvas-main">
<div id="sites-canvas-main-content">
<table xmlns="http://www.w3.org/1999/xhtml" cellspacing="0" class="sites-layout-name-one-column sites-layout-hbox"><tbody><tr><td class="sites-layout-tile sites-tile-name-content-1"><div dir="ltr"><br /><br /><br /><br /><h3 align="center"><a name="TOC-LIBER-10"></a>LIBER 10</h3>
<p>uellem, ut ante iam dixi, prophetias contra unam prouinciam aut unum 
regem hisdem explanare libris et nequaquam sensum lectoris diuidere; sed
 quid faciam longitudini quae, nisi diuidatur in partes, modum uoluminis
 egreditur, et infinita congeries tam dictanti quam legenti molesta est?
 itaque, post sermonem contra aegyptum et planctum eius regem que 
aegypti, et de cuius brachio nequaquam obuoluto neque restituto 
pristinae sanitati in ultima parte noni libri diximus, transimus ad 
principium decimi libri contra eundem pharaonem regem aegypti qui 
comparatur regi assyrio et, post longissimam prophetiam, lamentatio 
super eodem assumitur et deinceps contra omnem aegyptum; in quibus 
disserendis, o uirgo christi eustochium, eleua cum moyse manus ut nostra
 uictoria tuarum orationum fructus sit: non est enim uolentis neque 
currentis, sed miserentis dei, qui loquitur ad prophetam: aperi os tuum 
et implebo illud, propheta ad dominum respondente: aperui os meum et 
attraxi spiritum qui ubi uult spirat. ubi autem spiritus domini, ibi 
libertas, qua libertate donauit nos deus; quam frustra se iudaei habere 
iactabant, dicentes: semen abraham sumus nemini umquam seruiuimus, 
multis uitiis peccatis que subiecti et ignorantes illam sententiam: a 
quo quis uincitur eius et seruus est.
</p><p>31. et factum est in undecimo anno, tertio, una mensis, factum 
est uerbum domini ad me, dicens: fili hominis, dic pharaoni regi aegypti
 et populo eius: cui similis factus es in magnitudine tua? ecce assur 
quasi cedrus (siue cyparissus) in libano, pulcher ramis et frondibus 
nemorosus, excelsus que altitudine et inter condensas frondes (siue in 
medio nubium) eleuatum est cacumen eius; aquae nutrierunt illum, abyssus
 eleuauit eum, flumina eius manabant in circuitu radicum eius, et riuos 
suos emisit ad uniuersa ligna regionis. propterea eleuata est altitudo 
eius super omnia ligna regionis (siue campi), et multiplicata sunt 
arbusta (siue rami) eius (signum_asterisci) et eleuati sunt rami (siue 
arbusta) eius (signum_metobeli) prae aquis multis. cum que extendisset 
umbram suam, in ramis eius fecerunt nidos omnia uolatilia caeli, et sub 
frondibus eius genuerunt omnes bestiae saltuum, et sub umbra illius 
habitabat coetus gentium uniuersarum; erat que pulcherrimus in 
magnitudine sua et in dilatatione (siue multitudine) arbustorum (uel 
ramorum) suorum, erant enim radices illius iuxta aquas multas.
cedri (siue cyparissi) non fuerunt altiores illo in paradiso dei, et 
abietes (siue pini) non adaequauerunt summitatem eius, et platani (uel 
abietes) non fuerunt aequae (uel similes) frondibus (siue ramis) illius;
 omne lignum paradisi dei (siue in paradiso dei) non est assimilatum 
illi et pulchritudini eius, quoniam speciosam feci eam, et multis 
condensis que frondibus: et aemulata sunt eam omnia ligna uoluptatis 
(siue deliciarum) quae erant in paradiso. propterea haec dicit dominus 
deus: pro eo quod sublimata est in altitudinem, et dedit summitatem suam
 uirentem atque condensam (siue in medio nubium) - eleuatum est cor eius
 in altitudine sua -, tradidi eam (siue eum) in manu fortissimi (siue 
principis) gentium; faciens faciet ei (siue et faciet perditionem eius):
 iuxta impietatem eius eieci eam. et succident illam alieni; et 
crudelissimi nationum (siue pestilentes gentium); et proicient eam super
 montes, et in cunctis conuallibus corruent rami eius, et confringentur 
arbusta eius in uniuersis rupibus (siue campis) terrae, et recedent de 
umbraculo eius omnes populi terrae, et relinquent eam. in ruina eius 
habitauerunt (siue requieuerunt) omnia uolatilia caeli, et in ramis eius
 fuerunt uniuersae bestiae regionis. quamobrem non eleuabuntur in 
altitudine sua omnia ligna aquarum, neque ponent sublimitatem suam inter
 nemorosa atque frondosa (siue in nubibus), nec stabunt in sublimitate 
sua omnia quae irrigantur aquis, quia omnes traditi sunt in mortem ad 
terram ultimam in medio filiorum hominum, ad eos qui descendunt in 
lacum. haec dicit dominus deus: in die quando descendit ad inferos 
indixi luctum (siue luxit), operui eum abysso et prohibui flumina eius 
et coercui aquas multas; contritus est (siue contenebratus) super eum 
libanus, et omnia ligna agri concussa sunt (siue defecerunt). a sonitu 
ruinae eius commoui (siue commotae sunt) gentes, cum deducerem eum (siue
 eam) ad infernum cum his qui descendebant (siue descendunt) in lacum; 
et consolata sunt in terra infima omnia ligna uoluptatis (siue 
deliciarum) egregia atque praeclara in libano, uniuersa quae 
irrigabantur aquis. nam et ipsi cum ea (siue eo) descendent (siue 
descenderunt) ad infernum ad interfectos (siue uulneratos) gladio et 
brachium (siue semen) uniuscuiusque habitantium sub umbraculo eius in 
medio nationum (siue uitae suae perierunt). cui assimilatus es, o 
inclyte atque sublimis inter ligna uoluptatis? ecce deductus es cum 
lignis uoluptatis ad terram ultimam; in medio incircumcisorum dormies 
cum his qui interfecti sunt gladio, sic pharao et omnis multitudo eius, 
dicit dominus deus. utramque editionem ex more commiscui, ubi tamen 
plurimum discrepabant, ne duplex propositio augeret librorum 
magnitudinem. ac primum sciendum, quod quaecumque dicuntur de rege 
assyriorum futuro tempore, in septuaginta quasi transacta memorantur et 
sic uel ad arborem uel ad principem loquitur assyriorum, ut tam 
masculino quam feminino genere de una persona intellegatur, dum et arbor
 refertur ad assyrium et assyrius in arbore nominatur; nec de rege 
babylonio in praesenti sermone ulla fit mentio ne uideatur contra 
captiuum populum, positus in chaldaea, dominorum atque regnantium 
iracundiam prouocare, sed dicitur de rege assyriorum quo eo iam tempore 
captus fuerat a chaldaeis et omne robur assyriorum babylonio subiacebat 
imperio; unde et decem tribus, hoc est israel, assyrii capiunt, duas 
autem, hoc est iudam et beniamin, chaldaei superant et urbem subuertunt 
hierusalem. dicturus igitur contra pharaonem regem aegypti et populum 
eius sermo diuinus, tali aduersum illum est usus exordio: cui similis 
factus es in magnitudine tua? ecce assur quasi cedrus in libano et 
reliqua; et est sensus: 'non mireris si a babyloniis sis uincendus atque
 periturus, et tuum perditurus imperium, omnes que opes aegyptiae 
destruendae sint, cum assur, multo te fortior, eodem chaldeo superante 
deletus sit'; describit que potentiam regis assyrii sub figura arboris 
'cedri' iuxta hebraicum, 'cyparissi' iuxta septuaginta, in monte libano 
constitutae, quae sit pulchra ramis et condensa frondibus et ad nubes 
usque subrecta, quae idcirco tantum creuit, quod non aquis sed abyssis, 
hoc est aquis abundantissimis, irrigetur - abyssus enim multitudo 
sonitus aquarum -, ita ut omnes aues nidos fecerint in ramis eius, et 
sub frondibus illius genuerint omnes bestiae saltuum; et ne dubitaremus 
quae essent caeli uolatilia, quae siluarum bestiae, apertius posuit: et 
sub umbraculo illius habitabat coetus gentium plurimarum. cedri, inquit 
(et cyparissi), abietes (siue pinus) et platani (siue cyparissi) non 
fuerunt aequae ramis illius; et, ne singillatim de cunctis arboribus 
diceret: omnia, inquit, ligna paradisi dei non sunt assimilata illi et 
pulchritudini eius, per quae nonnulli intellegunt non de rege dici 
assyrio, sed de contraria fortitudine quae in sermone tyri inter 
cherubim dicitur esse generata et pretiosis distincta lapidibus et 
postea ad terrena suo uitio concidisse, qui et in esaia 'cadens lucifer'
 appellatur, et in euangelio signatur a domino: uidebam satanam quasi 
fulgor de caelo cadentem; sed nos haec omnia, ut interim sequamur 
historiam, huperbolik�s~g dicta intellegamus, quod tantae assyrius 
fuerit potentiae et sic cunctas oppresserit nationes, ut se angelorum 
fortitudini compararit; omnia autem metaphorik�s~g sub altissima 'cedro'
 siue 'cyparisso' dicuntur ad assyrium, interfectio que illius 
appellatur 'succisio'. quod que sequitur: tradidi eam in manu fortissimi
 gentium, regem babylonium uocat, ut quod uicit assyrium, non propriae 
fortitudinis sed diuinae intellegat potestatis. iuxta impietatem, 
inquit, eius eieci eam, ut occulte babylonium moneat non debere esse 
crudelem nec opprimere populum dei qui sibi traditus sit, ne similia 
patiatur ab assyrio qui crudelis et impius fuit. et succident illam 
alieni et crudelissimi nationum (siue, iuxta septuaginta, pestilentes), 
quod numquam diceret positus in chaldaea, ne illorum aduersum gentem 
suam insaniam commoueret; proicitur quoque super montes, et in cunctis 
conuallibus corruunt rami eius et confringuntur in rupibus, et a cunctis
 derelinquitur populis hoc est uolatilibus caeli et bestiis campi, et in
 tantam ueniet perditionem, ut omnes arbores, quae putabantur excelsae 
comparatione assyriae arboris, suo exemplo eleuari et in sublime erigi 
ultra desistant, nec stent in altitudine sua, sed, illa succisa, omnes 
metu pariter succidantur; quod que per translationem dictum erat fit 
manifestius: omnes, ait, traditi sunt, subauditur reges, in mortem ad 
terram ultimam, hoc est ad infernum, in medio filiorum hominum, 
nequaquam inter arbores, ad eos qui descendunt in lacum, haud dubium 
quin inferna significet. post succisionem arboris assyriae siue in die 
quando descendit ad inferos assyrius, indixit dominus luctum et rursum 
per translationem de eo loquitur quod opertus sit abysso - iuxta illud 
quod scriptum est: ueni in profundum maris, et tempestas demersit me -, 
et omnia flumina, omnes uidelicet nationes, eum ultra rigare 
cessauerint; et contristatus sit, siue contenebratus, super eam, id est 
arborem, uel eum, id est assyrium, libanus. ac ne putaremus de arbore 
esse sermonem, sequitur: a sonitu ruinae eius commoui gentes - quae enim
 tanta ruina esse unius arboris potest, ut ad sonitum eius uniuersae 
gentes commoueantur? -, cum deducerem, inquit, eam ad infernum - iuxta 
litteram, arbor ad inferos deduci non potest - cum aliis qui in lacum, 
id est ad inferos, descendebant; et consolata sunt in terra infima, in 
corde uidelicet terrae, omnia ligna uoluptatis (siue deliciarum, quod 
hebraice appellatur 'eden' ut nemorosos saltus siluas que significet), 
egregia atque praeclara, quae fuerunt in libano et irrigabantur aquis. 
nam et ipsae arbores cum ea, hoc est cum assyrio, descendent ad infernum
 ad interfectos (siue uulneratos) gladio - ligna gladiis non uulnerantur
 sed caeduntur, nec descendunt ad infernum -, et brachium, inquit, (siue
 semen, quoniam apud hebraeos sermo 'zara' utrumque significat), 
requiescit in umbraculo eius in medio nationum, nequaquam siluarum sed 
gentium. ad extremum fit apostropha ad ipsum assyrium siue ad pharaonem:
 cui assimilatus es, o inclyte atque sublimis inter ligna uoluptatis? 
'nullus tibi' inquit 'par fuit, sed omnes reges potentia superasti et 
tamen cum ceteris regibus, qui erant in comitatu tuo, ad terras ultimas,
 id est ad inferos, deductus es' - dicente scriptura: ingredientur ad 
extrema terrae, tradentur in manus gladii, partes uulpium erunt -. in 
medio, ait, incircumcisorum dormies cum his qui interfecti sunt gladio: 
ostendit quae essent ligna, quae cedrus siue cyparissus, gladiis 
uulnerata et iacens cum incircumcisis; et, ut extrema anterioribus 
iungeret, quia supra dixerat: cui similis factus es in magnitudine tua? 
ecce assur quasi cedrus in libano, pulcher ramis et frondibus et 
reliqua, nunc infert: sic est pharao, et omnis multitudo eius, dicit 
dominus: 'quomodo' inquit 'assyrius, cedrus et cyparissus, babylonio 
succidente deiecta est, sic et pharao et populus eius, hoc est ipsa 
arbor et rami illius, a babylonio succidentur'. haec interim iuxta 
historiam dicta sint, quae plerique in consummatione mundi futura 
intellegunt, et regem pharao, hoc est eam potestatem cui aegyptus 
subiecta sit, comparari regi assyriorum potentissimo, id est 
antichristo; quod si ille corruerit, utique at alii rectores tenebrarum 
istarum et principes mundi facilius corruant. dicamus ergo de singulis, 
breuiter omnia perstringentes, ut non tam disseramus et explanemus 
obscura, quam explanare cupientibus materiam dedisse uideamur. primum 
que discutiendum, cur undecimo anno, tertio mense, una die mensis, 
factum est uerbum domini ad hiezechielem, dicens: fili hominis, dic 
pharaoni regi aegypti et multitudini eius. locuturo ad pharaonem, 
undecimo anno sermo fit domini; necdum enim uenerat ad duodecimum, qui 
numerus plenae consummatae que uirtutis est - unde et duodecim filii 
sunt iacob a quibus postea duodecim appellantur tribus; et duodecim 
nomina prophetarum uno uolumine continentur; et apostoli duodecim sunt, 
quorum quia unus iudas proditor fuit in locum eius matthias eligitur; et
 archisynagogi filia annorum duodecim a domino suscitatur; 
haimorroousa~g quoque anno duodecimo recepit sanitatem -, sed quia 
corripitur pharao et postea plangitur, propterea tertius mensis et unus 
dies undecim annorum numero copulantur - unde in consequentibus 
duodecimo anno, mense duodecimo, una mensis, fit uerbum domini ad 
hiezechiel, dicens: fili hominis, assume planctum super pharao regem 
aegypti et dices ad eum; qui enim plangitur, ideo plangitur ut 
intellegat quanta bona perdiderit; et tamen, quia pharao erat et 
brachium eius necdum fuerat colligatum nec pristinam receperat 
fortitudinem, propterea, in anno et in mense duodecimo, uiginti nouem 
dies adhuc remanent ut duodecim annorum numerus impleatur -; uno igitur 
mensis die sermo fit domini, et praecipitur ei ut loquatur regi aegypti 
et 'multitudini' eius - in quo mirandum quod quattuor interpretes non 
'populum' dixerint sed 'multitudinem': multi enim uocati et pauci 
electi, et in lege scriptum est: non eris cum multitudine in malo -. 
dicitur que ad regem aegypti: cui similis factus es in magnitudine (siue
 altitudine) tua? - quod et ipse se exaltauerit et subiaceat illi 
sententiae: omnis qui se exaltat humiliabitur -, sed tamen non sit eius 
altitudini similis, qui quasi cedrus, siue cyparissus, in libano fuerit:
 pulcher ramis et frondibus nemorosus, excelsus que altitudine, et ad 
nubes usque erexerit caput - ad quas, secundum dauid, ueritas dei 
peruenit, et quibus mandatur ne pluant super israel imbrem -. 
pulchritudo quoque illius praedicatur, quae in turpitudinem praua 
uoluntate mutata est - ita ut dicatur de eo: confringet dominus cedros 
libani -, et excelsus ipse in altissimo montium libano constitutus, 
quanto sublimior fuerat tanto fortius caderet; cuius scriptura sancta 
uolens altitudinem demonstrare, appellat eum cacumen magnum quem 
nutrierunt aquae - non aquae siloe: quae uadunt cum silentio, sed aquae 
raasin et aquae aegypti de quibus scriptum est: quid tibi ut bibas aquam
 geon (siue sior, quod aquas 'turbidas' sonat)?
-. abyssus quoque exaltauit eum - super quam in principio mundi tenebrae
 ferebantur, et ad quam in euangelio daemones ne mittantur rogant -; 
flumina eiusdem abyssi in circuitu radicum eius erant - de quibus 
dicitur: quid tibi et uiae assyriorum, ut bibas aquas fluminum?, et in 
alio loco: ecce dominus inducet super uos aquam fluminis fortem et 
multam, regem assyriorum et omnem gloriam eius -; riuos quoque suos 
emisit abyssus ad uniuersa ligna regionis, ut non solum principem mundi 
huius, sed et socios illius irrigaret. propterea eleuatus est et super 
omnia ligna altissima succreuit, et multiplicata sunt arbusta eius, et 
totius orbis possedit imperium dicens: haec omnia mihi tradita sunt; et 
eleuati sunt rami eius, qui aquis abyssi fuerant irrigati. qui extendit,
 siue dilatauit, umbraculum suum ut omnes suae subiceret ditioni. in 
ramis eius fecerunt nidos omnia uolatilia caeli - omnis enim qui facit 
peccatum, de diabolo natus est et de ramorum eius numero computatur; 
illa autem uolatilia fecerunt nidos in ramis eius, quae iuxta uiam 
euangelicam comedere sementem, siue, quoniam: omnes peccauerunt et 
indigent misericordia dei, de quibus dictum est: omnes declinauerunt, 
simul inutiles facti sunt, idcirco in ramis eius fecerunt nidos -; 
sequitur: et sub frondibus eius genuerunt omnes bestiae saltuum quae 
christi mansuetudinem perdiderunt, et sub umbraculo illius habitabat 
coetus gentium plurimarum, ut nullus esset qui non eius tangeretur 
umbraculo - praeter eum qui dixit: ecce uenit princeps mundi istius, et 
inueniet in me nihil. per unum enim hominem peccatum intrauit in mundum,
 et per peccatum mors, et sic in omnes homines mors pertransiit, in qua 
omnes peccauimus; et in adam omnes morimur; cuncti que peccauimus et 
indigemus gloria dei -; et tamen in ipsa habitatione diuersa conditio 
est: alii habitant in ramis eius quasi uolatilia, scientiam sibi in 
philosophia et in haereticorum dogmatibus pollicentes, alii quasi 
bestiae, feri immites atque crudeles, alii quasi multitudo gentium 
plurimarum, ut commixtos diuersis uitiis significet atque peccatis. erat
 autem assur pulcherrimus in magnitudine sua et in dilatatione 
arbustorum suorum, quia aquis multis radix eius fuerat irrigata, in 
tantum ut in paradiso dei nulla cedrorum et cyparissorum esset altior, 
nec abietes pini que adaequarent sublimitatem eius, siue platani non 
essent aequae frondibus illius; idcirco autem nulla arborum in paradiso 
plantatarum ei fuerat adaequata, quia: omne lignum paradisi dei non est 
assimilatum illi et pulchritudini eius - nequaquam enim erectae sunt per
 superbiam, sed scierunt humilitatem suam, neque similitudinem dei 
sacrilego sibi animo uindicare conatae sunt -, quod que sequitur: et 
aemulata sunt eam omnia ligna deliciarum quae erant in paradiso, sic 
edisserimus: 'aemulata sunt ligna paradisi multitudinem ramorum eius' - 
multi enim uocati et pauci electi, et: lata et spatiosa uia quae ducit 
ad mortem -; cupit enim tantos habere in salutem, quantos assur habuit 
in perditionem. unde, quia assur: sublimatus est in altitudine, et dedit
 sublimitatem suam uirentem atque condensam (siue usque ad nubes cacumen
 erexit), et eleuatum est cor eius ut diceret: ero similis altissimo, 
propterea traditus est in manu fortissimi gentium - quam intellegamus 
aliam detestabilem potestatem, cui traditur ad puniendum: ipse est enim 
inimicus et ultor; ut assur intellegatur antichristus, et fortissimus 
gentium, cui traditus est, satanas, iuxta illud apostoli: quos tradidi 
satanae, ut discant non blasphemare -, qui: faciens faciet ei quaecumque
 ei a domino fuerint imperata: ista autem cyparissus eiecta est de 
paradiso dei propter impietatem suam. et succident illam alieni et 
crudeles (siue pestilentes in gentibus) - ut impleatur illud quod 
scriptum est: pestilente flagellato stultus astutior fiet, et iterum: 
iam securis ad radices arboris posita est -, qui praecident eam super 
montes, ut corruat in superbia sua. in cunctis autem conuallibus 
corruent rami eius, ut ad tartarum deducantur omnes qui in eius fuere 
comitatu et recedant de umbraculo illius et relinquant eam, ut uolatilia
 caeli et bestiae terrae, quae prius sub illa fuerant et illius 
umbraculo tegebantur, postea poenae eius participes sint. cum que 
uiderint cetera ligna siluarum, siue paradisi, assur cyparissum 
sententia domini corruisse, non eleuabuntur in superbiam, nec se aliquid
 aestimabunt, nec irrigationem aquarum suarum proprias arbitrabuntur 
diuitias: eo quod omnes rami et uolatilia caeli et bestiae terrae, quae 
erant sub imperio assur, deducantur in mortem ad terram ultimam - de 
quibus scriptum est: in conspectu eius cadent omnes qui descendunt in 
terram, et in alio loco: ingredientur ad extrema terrae -, et erunt 
nequaquam cum angelis, sed cum filiis hominum: qui descendunt in lacum 
(siue in foueam) sempiternam. cum autem ille descenderit in extremo 
terrae et pars uulpium fuerit a quibus lacerandus est, tunc luctus erit 
uel omnium sociorum eius uel sanctarum fortitudinum, quae illum dolebunt
 ad inferos descendisse; unde dicit dominus: operui eum abysso, cuius 
aquis fuerat ante nutritus, et prohibui flumina eius, id est abyssi, et 
coercui aquas multas, ne eum rigarent sed magis opprimerent; 
contristatus est super eum libanus, in quo fuerat exaltatus, et omnia 
agri ligna concussa sunt, succisionem similem formidantia. a sonitu 
ruinae eius commoui gentes, ut nullus perditionem illius ignoraret et 
deductionem ad inferos cum ceteris sociis eius; acceperunt que 
consolationem omnia ligna uoluptatis, id est paradisi, dum uident et 
mala malis et bona bonis restitui - haec autem ligna libani sunt, aquis 
irrigata fluminum domini quibus et illa arbor fuerat irrigata quae 
corruit; siue omnia ligna, quae quondam fuerunt bona et irrigabantur 
aquis et in libani altitudine morabantur, accipient consolationem quando
 principem suum similia uiderint sustinere tormenta -; et ipsa enim 
descendent ad infernum ad interfectos gladio domini, et omnis fortitudo 
lignorum habitabit sub umbraculo eius, id est in poena, in medio omnium 
nationum quae claustris inferni tenebuntur. post haec ad ipsum pharaonem
 sermo conuertitur, cui dictum fuerat in principio: cui similis factus 
es in altitudine tua?, et dicitur ad eum: cui assimilatus es, o inclyte 
atque sublimis inter ligna uoluptatis? - nempe assyrio qui corruit -: 
'et tu eras inclytus atque sublimis inter ligna eden - hoc est 
deliciarum et paradisi -, et ecce deductus es sicut assyrius, cum 
omnibus lignis quae quondam fuerant in deliciis, ad terram ultimam et ad
 inferos; et dormies non in requie sed in poenis, in medio 
incircumcisorum - hoc est immundorum - et cum his qui gladio domini 
conciderunt'; et ut sciamus qui sit ille cui dixerit: o inclyte atque 
sublimis inter ligna uoluptatis, ponit manifestius: ipse est pharao et 
omnis multitudo eius (siue, iuxta septuaginta: sic est pharao et omnis 
multitudo eius), ut, quomodo supra assyrius succisus est et corruit, sic
 et aegyptius subruatur.
</p><p>32. et factum est duodecimo anno, in mense duodecimo (siue 
decimo), in una die mensis, factum est uerbum domini ad me, dicens: fili
 hominis, assume lamentum super pharaonem regem aegypti, et dices ad 
eum: leoni gentium assimilatus es, et draconi qui est in mari; et 
uentilabas cornu in fluminibus tuis, et conturbabas, aquas pedibus tuis,
 et conculcabas flumina eorum (siue tua). propterea haec dicit dominus 
deus: expandam super te rete meum in multitudine populorum multorum, et 
extraham te in sagena mea (siue extraham te in hamo); et proiciam (siue 
extraham) te in terram, super faciem agri abiciam te (siue campi 
replebuntur tui), et habitare (siue sedere) faciam super te omnia 
uolatilia caeli, et saturabo de te bestias uniuersae terrae; et dabo 
carnes tuas super montes, et implebo colles (siue ualles) sanie tua (uel
 sanguine tuo). et irrigabo (siue irrigabitur terra) foetore sanguinis 
tui (siue stercoribus tuis) super montes, et ualles implebuntur ex te; 
et operiam, cum exstinctus fueris, caelum, et nigrescere faciam stellas 
eius: solem nube tegam, et luna non dabit lumen suum, omnia luminaria 
caeli maerere faciam (siue contenebrescent) super te, et dabo tenebras 
super terram tuam, dicit dominus deus. et irritabo cor populorum 
multorum, cum induxero contritionem (siue captiuitatem) tuam in gentibus
 super terram (siue in terra) quam nescis. et stupescere faciam (siue 
contristabuntur) super te populi (uel gentes multae), et reges eorum 
horrore nimio formidabunt super te, cum uolare coeperit gladius meus 
super facies eorum, et obstupescent repente singuli pro anima sua in die
 ruinae suae (siue exspectantes ruinam suam a die ruinae tuae). quia 
haec dicit dominus deus: gladius regis babylonis ueniet tibi, in gladiis
 fortium (siue gigantum) deiciam multitudinem (siue fortitudinem) tuam -
 inexpugnabiles gentes omnes (siue pestilentes de gentibus cunctis) -, 
et uastabunt (siue perdent) superbiam (uel iniuriam) aegypti, et 
dissipabitur multitudo eius (siue omnis fortitudo illius). et perdam 
omnia iumenta eius quae erant super aquas plurimas (siue ab aquis 
multis), et non conturbabit eas pes hominis ultra, neque ungula 
iumentorum turbabit (siue calcabit) eas; tunc purissimas reddam aquas 
eorum (siue ut aliquando quiescant aquae eorum), et flumina eorum quasi 
oleum adducam (siue ut oleum fluent), ait dominus deus, cum dedero 
terram aegypti desolatam (siue perditam): deseretur autem terra a 
plenitudine sua (siue cum plenitudine sua) quando percussero (siue 
disseminauero) omnes habitatores eius, et scient quia ego sum dominus. 
planctus est, uel plangent eum; filiae gentium plangent eum, super 
aegyptum et super multitudinem eius (siue omni fortitudine illius) 
plangent eum, ait dominus deus. editionem utramque miscemus, in his 
dumtaxat in quibus discrepant; alioquin ubi unus sensus est hebraicum 
sequimur. in multis autem exemplaribus, iuxta septuaginta 'duodecimus 
annus' et 'mensis decimus' ponitur, iuxta ceteros autem interpretes 
'decimus annus' et 'duodecimus mensis', ut uel iam capta sit hierusalem,
 et gaudium pharaonis, malis sibi imminentibus, auferatur, uel certe 
capienda, et suis magis miseriis doleat quam aliorum captiuitate 
laetetur; et interim breuiter quaedam historiae fundamenta iacientes, 
quid hebraei super hoc loco intellegant percurramus. leoni comparatur 
pharao - non unius gentis sed multarum gentium - siue draconi in mari, 
ut terram aquas que possideat; qui irrigatione fluminum erigebatur in 
'superbiam' - quae 'cornu' uocat - et, multitudine exercitus sui, omnes 
aquas transiens poterat conturbare. idcirco expandere se dicit rete suum
 super multitudinem eius et extrahere eum sagena sua - uel hamo -, et 
proicere - siue extendere - eum super terram qui quasi coluber multis 
spiris fuerat inuolutus, ut a cunctis caeli uolatilibus deuoretur. cum 
que non solum aues sed omnes bestiae terrae eum lacerauerint, reliquae 
carnes eius, montes et ualles campos que complebunt, ita ut cuncta 
uermibus scateant - haec autem loquitur per metaphoram, ut, postquam 
uolatilia caeli et bestiae carnibus eius fuerint saturatae, id est 
exercitus eius et uniuersa multitudo, reliqua pars in uermes et saniem 
conuertatur -: 'tunc' inquit 'caeli tenebris obuoluentur: sol et luna et
 cetera luminaria non dabunt lumen suum, sed super te cuncta nigrescent,
 nihil que tibi laetum erit. et ad tuum interitum omnes populi et cuncti
 reges eorum horrore nimio formidabunt conspicientes gladium meum huc 
illuc que uolitare et nulli parcere, et in tua ruina ruinam similem 
pertimescunt.
ut autem scias quis iste sit gladius, audi manifestius: gladius regis 
babylonis ueniet tibi, in gladiis fortium (siue gigantum) deiciam omnem 
multitudinem tuam - qui gigantes inexpugnabiles gentes sunt quae 
babylonii regis tenebantur exercitu -; isti uastabunt (siue disperdent) 
superbiam aegypti et omnem multitudinem eius, nihil que in aegypto 
remanebit, sed cum hominibus et iumenta bruta que animalia pariter 
auferentur. et tanta erit solitudo in aegypto, ut nec pede hominis nec 
ungula iumenti aquae illius conturbentur, sed quieta sint omnia; et 
aquae fluminum eius quasi oleum fluant purissimae ac nitentes, nullo per
 eas transeunte nec earum fluenta turbante' - hoc autem fiet propter 
aegypti solitudinem quae redigetur in desertum ab omni multitudine sua, 
quando habitatores eius dominus percusserit, ut intellegant qui 
remanserint quod ipse sit dominus -. idcirco planctus est pharaonis, et 
plangent eum filiae gentium in circuitu, non solum autem super illo, sed
 et super multitudine eius quae, domino uastante, deleta est. haec super
 simplici littera cursim dixisse sufficiat ut ueniamus ad intellegentiam
 spiritalem. nec puto magnopere laborandum nosse qui sit pharao rex 
aegypti, cum supra plenius dixerimus: eam uidelicet potestatem, cui 
aegyptus credita, uel una prouincia uel aegyptus totius mundi, quae non 
est leo condita sed proprio uitio assimilata leoni gentium - homo enim 
cum in honore esset, non intellexit; comparatus est iumentis 
insipientibus, et similis factus est illis; de hoc leone et petrus 
loquitur: aduersarius noster diabolus quasi leo rugiens circuit, et in 
nono psalmo scriptum est: insidiatur in abscondito quasi leo in spelunca
 sua; insidiatur ut rapiat pauperem, et hieremias sancto spiritu ait: 
leo de silua percussit eos -; draconem autem dici diabolum - pro quo 
aquila interpretatur leuiathan, nomen draconis exponens - iuxta 
superiorem explanationem multis testimoniis docui, qui dixerat: mea sunt
 flumina et ego feci ea. iste igitur draco fluminibus suis quasi 
cornibus uentilabat plurimas nationes; quae super marcione, ualentino, 
ario et eunomio, ceteris que haereseon principibus intellegere possumus,
 qui imitantur ecclesiasticos uiros, dicentes ad dominum saluatorem: in 
te inimicos nostros uentilabimus cornu, et non uentilant ad salutem ut 
de terra ad caelum leuent, sed ut in profundum abiciant. denique 
sequitur: et conturbabas aquas pedibus tuis - iuxta illud apostoli: qui 
autem conturbat uos, portabit iudicium -; non uult enim aquas siloe 
bibere: quae uadunt cum silentio, sed aquas aegypti 'turbidas' atque 
'coenosas' quae, antequam pedibus conculcarentur draconis purae erant et
 suo fluentes ordine, postquam autem pedibus suis conturbatae sunt, 
cursus sui ordinem perdiderunt - neque enim utuntur haeretici 
testimoniis scripturarum sibi cohaerentibus, sed conturbant omnia -; et,
 quia ipse est inimicus et ultor, non solum aquas alienas draco 
aegyptius conturbat pedibus suis, sed conculcat flumina sua, ne parcat 
eis quos semel in suam redegerit potestatem - quod deuitare cupiens 
iustus precatur: non ueniat mihi pes superbiae; et in alio loco, 
conculcatus petit ne iterum conculcetur: miserere mei, domine, quoniam 
conculcauit me homo; inimicus autem homo diabolus est de quo et alter 
psalmus loquitur: ut non magnificetur ultra homo super terram -. 
propterea haec dicit dominus deus: expandam super te rete meum, in 
multitudine populorum multorum; rete domini, ueteris et noui testamenti 
ratione contextum, mittitur super draconem - qui habitat in populorum 
multitudine, et super turbis et multitudine delectatur -, ut extrahat 
eum in sagena sua, siue in hamo suo - ista est sagena quae in mare huius
 saeculi mittitur et extrahit pisces multos, alios eligendos et alios 
abiciendos, siue iste hamus de quo in iob scriptum est: adduces autem 
draconem in hamo et circumdabis capistrum circa nares eius, pro quo 
interpretatur aquila: extrahens leuiathan in hamo, et funibus colligabis
 linguam eius -; extrahitur autem draco - siue leuiathan - de mari hamo -
 uel sagena domini -, ut proiciatur - siue extendatur - super terram, et
 omnes spirae eius, quibus suas insidias occultabat, aperiantur et 
proferantur in publicum et in terram abiciantur, et iaceat qui in caelo 
posuerat os suum et se altissimi similem esse iactabat; unde sequitur: 
et habitare (siue sedere) faciam super te omnia uolatilia caeli, et 
saturabo de te bestias uniuersae terrae - secundum illud quod scriptum 
est: dedisti eum escam populis aethiopum -, qui uel uolatilia uocantur 
uel bestiae terrae: uolatilia quae sementem, ut diximus, iuxta uiam 
rapiunt, bestiae uniuersae terrae uitiis efferatae, quod ad haereticos 
atque gentiles referri potest; quod autem sequitur: et dabo carnes tuas 
super montes, et implebo colles tuos sanie tua (siue implebo ualles 
sanguine tuo), hunc habet sensum, ut uolatilia caeli et bestias terrae 
deceptorum populos intellegamus crudelitatem que gentilium, montes autem
 ad principes referamus haereseon - qualis fuit ualentinus et marcion -,
 colles que successores eorum qui saturantur sanie draconis, siue ualles
 quae implentur draconis sanguine, inferiores quosque credentium, aut 
certe montes aduersarias potestates quae in aere discurrunt, et ualles 
quae inferna penetrant et aeternis suppliciis mancipatae sunt. porro 
quod dicitur: et irrigabo terram foetore sanguinis tui super montes 
(siue irrigabitur terra de stercoribus tuis super montes), et ualles 
implebuntur ex te, illud significat quod omnis superbia et arrogans 
haereticorum tumor, non tam uitali et puro quam putrido atque foetenti 
sanguine compleatur - iuxta illud quod scriptum est: pone eos sicut 
stercus terrae, de quo sanctus a domino liberatur: qui suscitat de terra
 inopem, et de stercore erigit pauperem, ut collocet eum cum 
principibus, cum principibus populi sui -; ualles autem in ima 
depressas, ut supra diximus, aut inferna significat, aut humilem 
haereticorum sensum propter uoluptatem et terrenas opes cuncta 
facientium; quod autem iungitur: et operiam, cum exstinctus fueris, 
caelum, et nigrescere faciam stellas eius: solem nube tegam, et luna non
 dabit lumen suum, omnia luminaria caeli moerere (uel tenebrescere) 
faciam super te, et dabo tenebras super terram tuam, dicit dominus deus,
 si sequamur litteram, penitus intellegi non potest: quando enim, 
interfecto pharaone - siue dracone -, sol et luna et stellae non 
dederunt lumen suum, et caelum opertum est tenebris - iuxta illud 
poeticum:
</p><blockquote><dd><br /></dd><dd>impia que aeternam timuerunt saecula noctem -;
<br />ergo hoc dicendum est, quod, exstincto pharaone - qui: 
transfigurabat se in angelum lucis, de quo in alio loco scriptum est: 
lux impiorum exstinguetur -, caelum, siue caeli, operientur tenebris - 
de quibus et paulus loquitur: et spiritalia nequitiae in caelestibus -; 
et nigrescere fecit dominus stellas eius, uel draconis uel caeli - super
 quos et iudas apostolus scribit: sidera errantia, quibus caligo 
tenebrarum in aeternum reseruatur -; sol quoque in nube tegitur: sol 
iniquitatis - qui contrarius est soli iustitiae -, nube autem: uel ipse 
domino saluatore - qui: descendit in aegyptum super nubem leuem, nullo 
peccatorum pondere praegrauatam -, uel prophetis et apostolis - de 
quibus legimus: mandabo nubibus ne pluant super eam imbrem, et in 
psalmis: ueritas tua usque ad nubes -; cum autem sol iniquitatis fuerit 
obscuratus, luna - quam haereticorum sentimus ecclesiam, et quae a sole 
iniquitatis lumen putabatur accipere - non dabit lumen suum nec decipiet
 credentes falsi nominis scientia; omnia quoque luminaria et quidquid in
 haereticis uidetur esse doctrinae, exstincto dracone, caecabitur, siue 
maerebunt principe perdito, ita ut ipse dominus terram haereticorum 
operiat tenebris, ignorantia scilicet ueritatis, ut caeci caecos ducant 
in foueam et habitatores terrae mittantur in tenebras exteriores: ubi 
erit fletus et stridor dentium. post haec dicitur: et irritabo cor 
populorum multorum, cum induxero contritionem (siue captiuitatem) tuam 
in gentibus super terram quam nescis, ut qui prius pharaoni seruierant, 
irascantur contra eum, uidentes captiuitatem eius ad aliam terram, quam 
draco nesciebat, esse perductam. nec debemus ambigere bonas esse terras,
 quas pharao nesciat, scilicet quando captiuitas pharaonis alia 
captiuitate mutatur - de qua dicitur ad saluatorem: ascendens in altum, 
captiuam duxit captiuitatem; accepit (siue, iuxta apostolum, dedit) dona
 in hominibus -. et stupescere, inquit, faciam super te populos multos, 
ut qui prius pharaonis admirabantur potentiam, postea eum admirentur de 
suo culmine concidisse; reges quoque populorum horrore nimio formidabunt
 super eum - quorum regna domino diabolus ostendit, et de quibus in 
psalmo dicit: astiterunt reges terrae, et principes conuenerunt in unum 
-; hoc autem fiet cum uolare coeperit gladius domini super facies eorum,
 subauditur regum, siue populorum - gladius autem domini intellegendus 
est uiuens sermo dei et efficax, et acutus super omnem gladium ex 
utraque parte acutum, qui uolat atque discurrit et praestringit 
cernentium oculos uultus que deterret -, ut obstupescentes super ruina 
pharaonis, se in illo uideant esse deiectos; et domini quidem gladius - 
de quo scriptum est: ecce hic positus est in ruinam et resurrectionem 
multorum -, iacentes eleuat et male erectos, humilitate commutat. 
gladius autem regis babylonis ueniet super draconem aegyptium, ut in 
gladiis fortium - siue gigantum - deiciat dominus multitudinem eius, 
quae regem aegypti sectabatur: inexpugnabiles, inquit, (siue pestilentes
 de gentibus) omnes isti, ut mali ad puniendum tradantur peioribus - de 
quibus scriptum est: immissionem per angelos pessimos, et apostolus: 
quos tradidi, inquit, satanae, ut discant non blasphemare, uel in 
interitum carnis, ut spiritus saluus fiat -. cum autem per huiuscemodi 
ministros deiecta fuerit superbia aegypti et multitudo illius dissipata,
 perdentur omnia iumenta illius quae erant super aquas plurimas, et non 
conturbabit eas pes hominis ultra - si enim: beatus qui seminat super 
aquas, ubi bos et asinus calcant, e contrario infelix qui simplices 
quidem suo ultra poterit terrore retinere, ita ut pes hominis non calcet
 in eis, quo ne signum quidem sapientiae atque rationis aquae aegyptiae 
in se habere uideantur -; ungula quoque iumentorum non turbabit eas, ut 
de limpidissimis atque nitentibus faciat 'turbidas et coenosas'. tunc 
reddentur, non ab alio sed ab ipso domino, aquae purissimae quae 
draconis fuerant dominatione turbatae, ita ut flumina earum reddantur 
quasi oleum et sint ueri luminis nutrimentum; haec autem fient, cum 
dederit dominus terram aegypti desolatam et perdiderit plenitudinem eius
 et percussi fuerint omnes habitatores illius, ut isto profectu scire 
possint quia ipse sit dominus. quod autem iungitur: planctus est, et 
plangent eum; filiae gentium plangent eum, super aegyptum et super 
multitudinem eius plangent eum, ait dominus deus, perspicuum est animas 
omnium gentium quae ab eo prius oppressae fuerant, siue earum gentium 
quae nequaquam in aegypto morabantur sed in regione uiuentium, 
interfectum draconem plangere et omnem multitudinem eius: non spe 
salutis, sed quod de tanta potentia suo uitio et superbia deiectus sit 
in aeterna supplicia.
<p>et factum est in duodecimo anno, in quinta decima mensis, factum est 
uerbum domini ad me, dicens: fili hominis, cane lugubre super 
multitudinem aegypti, et detrahe eam ipsam et filias gentium robustarum 
ad terram ultimam cum his qui descendunt in lacum. quo pulchrior es? 
descende, et dormi cum incircumcisis. in medio interfectorum gladio 
cadent; gladius datus est, attraxerunt eam et omnes populos eius. 
loquentur ei potentissimi robustorum de medio inferni, qui cum 
auxiliatoribus eius descenderunt; et dormierunt incircumcisi interfecti 
que gladio. ibi assur et omnis multitudo eius, in circuitu illius 
sepulcra eorum, omnes interfecti, et qui ceciderunt gladio; quorum data 
sunt sepulcra in nouissimis laci, et facta est multitudo eius per gyrum 
sepulcri eius; uniuersi interfecti cadentes que gladio, qui dederant 
quondam formidinem in terra uiuentium. ibi elam et omnis multitudo eius 
per gyrum sepulcri illius; omnes hi interfecti ruentes que gladio, qui 
descenderunt incircumcisi ad terram ultimam, qui posuerunt terrorem suum
 in terra uiuentium, et portauerunt ignominiam suam cum his qui 
descenderunt in lacum. in medio interfectorum posuerunt cubile eius, in 
uniuersis populis eius, in circuitu eius sepulcrum illius, omnes hi 
incircumcisi interfecti que gladio; dederant enim terrorem in terra 
uiuentium, et portauerunt ignominiam suam cum his qui descendunt in 
lacum, in medio interfectorum positi sunt. ibi mosoch et thubal et omnis
 multitudo eius, in circuitu illius sepulcra eius, omnes hi incircumcisi
 interfecti que cadentes gladio, qui dederunt formidinem suam in terra 
uiuentium; et non dormient cum fortibus cadentibus que et incircumcisis,
 qui descenderunt in infernum cum armis suis et posuerunt gladios suos 
sub capitibus suis, et fuerunt iniquitates eorum in ossibus eorum, quia 
terror fortium facti sunt in terra uiuentium. et tu ergo in medio 
incircumcisorum contereris, et dormies cum interfectis gladio. ibi 
idumaea et reges eius omnes et duces eius, qui dati sunt cum exercitu 
suo cum interfectis gladio, et qui cum incircumcisis dormierunt, et cum 
his qui descenderunt in lacum. ibi principes aquilonis omnes et uniuersi
 sidonii (siue 'uenatores'), qui deducti sunt cum interfectis pauentes, 
et in sua fortitudine confusi, quia dormierunt incircumcisi cum 
interfectis gladio, et portauerunt confusionem suam cum his qui 
descendunt in lacum. uidit eos pharao et consolatus est super uniuersa 
multitudine sua quae interfecta est gladio pharao, et omnis exercitus 
eius, ait dominus deus, quia dedi terrorem eius in terra uiuentium; et 
dormiuit in medio incircumcisorum cum interfectis gladio pharao et omnis
 multitudo eius, ait dominus deus. (multum in hoc loco septuaginta 
interpretum editio et ordine et translatione discordat, et quaedam in ea
 de theodotione addita sunt; unde necesse habuimus et ipsam ponere, 
nequaquam parcentes longitudini, et studiosi lectoris diligentiae 
seruientes. lxx:
</p><p>et factum est in duodecimo anno, in quinta decima mensis, factus 
est sermo domini ad me, dicens: fili hominis, plange super multitudinem 
aegypti, et deducent filias eius gentes mortuas in profundum terrae ad 
eos qui descendunt in foueam. - porro sub asteriscis additum est: 
(signum_asterisci) de aqua pulcherrima descende, et dormi cum 
incircumcisis (signum_metobeli) rursum sequitur ordo: - in medio 
uulneratorum gladio cadent cum eo, et dormiet omnis fortitudo eis. et 
dicent tibi gigantes: in profundo foueae descende. quo melior es? 
descende, et dormi cum incircumcisis in medio uulneratorum gladio. ibi 
assur et omnis congregatio eius.
- quod que iungitur: (signum_obeli) omnes uulnerati ibi dati sunt, et 
sepulcrum eius in profundo foueae, et facta est congregatio eius 
(signum_metobeli) in hebraico non habetur, sed a septuaginta additum 
est. rursum dicitur: - in circuitu sepulcri eius, omnes uulnerati qui 
ceciderant gladio. - et iterum de editione theodotionis sub asteriscis 
additum est: (signum_asterisci) qui dederant sepulcra eis in lateribus 
laci, et facta est congregatio in circuitu sepulcri eius; omnes isti 
uulnerati cadentes que gladio (signum_metobeli) post quae posuere 
septuaginta: - qui dederunt timorem suum in terra uitae. ibi elam et 
omnis fortitudo eius in circuitu sepulcri eius; omnes uulnerati et 
cadentes gladio et qui descendunt incircumcisi in terrae profundum, qui 
dederunt terrorem suum in terra uitae, et acceperunt tormentum suum cum 
his qui descendunt in foueam, in medio uulneratorum. ibi dati sunt 
mosoch et thubal et omnis fortitudo eorum, in circuitu sepulcri eius, 
omnes uulnerati eius, uniuersi incircumcisi et uulnerati gladio, qui 
dederunt terrorem suum super terram uitae; et non dormierunt cum 
gigantibus, qui ceciderant ab aeterno, qui descenderunt in infernum cum 
armis quibus utebantur ad bella et posuerunt gladios suos sub capitibus 
suis, et factae sunt iniquitates eorum in ossibus eorum, quia terruerant
 gigantes in uita sua. et tu in medio incircumcisorum (signum_asterisci)
 contereris, et (signum_metobeli) dormies cum uulneratis gladio. ibi 
edom, (signum_asterisci) reges eius et omnes (signum_metobeli) principes
 assur, qui dederunt fortitudinem eius in uulnere gladii, isti cum 
uulneratis dormierunt, cum his qui descenderunt in foueam. ibi principes
 aquilonis omnes, uniuersi magistratus assur, qui descendunt uulnerati 
cum terrore suo, et in fortitudine sua confusi; dormierunt et 
incircumcisi cum uulneratis gladio, et abstulerunt tormentum suum cum 
descendentibus in foueam. uidebit eos pharao et consolationem accipiet 
super omni fortitudine eorum (signum_asterisci) uulnerati gladio pharao 
et omnis fortitudo eius (signum_metobeli) dicit dominus deus, quia dedi 
formidinem eius super terram uitae et dormiet in medio incircumcisorum 
cum uulneratis gladio pharao et omnis multitudo eius, dicit dominus 
deus). non ignoro fastidiosam fore delicato lectori tantam inter duas 
editiones discrepantiam; sed quid faciam calumniatoribus meis, qui, si 
aliquid de septuaginta interpretum translatione subtraxero, me 
sacrilegum et absque timore domini uociferantur, maxime qui, cum a me in
 fidei ueritate discordent et manichaeorum sequantur errores, in eo 
imperitorum animas commouent, si de ueteri quidpiam monstrare poterint 
mutata consuetudine, libentius errare cupientes quam aliquid ab aemulo 
uerum discere. interim iuxta historiam manifestus est sensus. in eodem 
enim anno duodecimo, et in eodem, ut putamus, mense, sed non in una, ut 
supra, mensis, uerum in quinta decima die, nequaquam super pharaone, sed
 super fortitudine - siue multitudine - aegypti planctus assumitur, quae
 detrahitur de superbia sua cum uniuersis filiabus suis - siue gentium 
robustarum - ad terram ultimam, id est in profundum inferni. dicitur que
 ad regem aegypti: 'quo melior es, ut mortem merearis euadere? - cum 
enim assur et elam - id est persae -, et mosoch - qui interpretantur 
cappadoces -, et thobel - quos alii iberos, alii italos intellegi uolunt
 -, idumaei quoque et principes aquilonis ac sidonii, cum uniuersis 
exercitibus suis quorum auxilio horrorem cunctis gentibus praebuerunt, 
mortui sint et interfecti gladio, et posuerint gladios suos sub 
capitibus suis - quod dictum emphatik�teron~g accipiendum est -, tu 
solus poteris non eadem sustinere? quin potius, cum uideris tantam te 
cum apud inferos multitudinem dormientium et sepulcrum tuum 
fortissimorum quondam principum circumdari memoriis, habebis 
consolationem, leuiora tormenta aestimans consortio plurimorum -'. haec 
interim iuxta simplicem sensum strictim dixisse sufficiat. nunc eadem 
breuitate quantum explanationis patitur difficultas, spiritalis 
intellegentiae summa quaeque carpamus. supra, una mensis die factus est 
sermo domini ad prophetam, hic, quinta decima - in prima autem die: hoc 
est in kalendis mensis exordium est; in quinta decima quando totus lunae
 orbis impletur; et siquidem primus mensis fuerit: azymorum est prima 
dies, sin autem septimus: scenopegiarum, quando figuntur tabernacula, 
quae solemnitates apud hebraeos uel maximae sunt -; fit autem planctus 
super fortitudinem aegypti, ut fortis in malo desistat esse et recipiat 
infirmitatem, et quando infirmior fuerit, tunc fortior sit. pro 
'fortitudine' aegypti, in hebraico habet 'multitudine' - lata enim et 
spatiosa uia quae ducit ad mortem, et multi ingrediuntur per eam, sicut e
 contrario dicitur ad israel: uos autem estis pauci inter omnes gentes; 
semper enim uirtus rara est, et: arta et angusta uia est quae ducit ad 
uitam, et pauci sunt qui ingrediuntur per eam -. quod autem aegyptus 
plangitur, et mortuae filiae 'eius' - iuxta septuaginta -, siue 'gentium
 robustarum', deducuntur ad terram ultimam in lacum - siue in foueam - 
profundissimam, significantur animae in aegypto huius saeculi 
commorantes - quae perdiderunt eum qui dicit: ego sum uita, et peccatis 
mortuae, pondere eorum ad inferos detrahuntur, dicente peccatore: 
quoniam iniquitates meae supergressae sunt caput meum, sicut onus graue 
grauatae sunt super me; istae sunt de quibus scriptum est et in alio 
loco: ingrediuntur in inferiora terrae, tradentur in manus gladii, 
partes uulpium erunt. qui enim fodit foueam, incidit in eam; unde et 
legimus: lacum aperuit, et effodit eum, et incidet in foueam quam fecit 
-. quod que sequitur: quo pulchrior es? descende, et dormi cum 
incircumcisis, proprie ad pharaonem regem aegypti sermo dirigitur - 
siue, ut in septuaginta de theodotione additum est, ad ipsam aegyptum: 
de aqua pulcherrima descende, et dormi cum incircumcisis; quod 
specialiter ad eum pertinet qui, in baptismate christi renatus, audiens 
cum ecclesia: quae est ista quae ascendit dealbata, innitens super 
fratruelem suum?, postea, uel fornicatione uel aliis uitiis sordidatus, 
eicitur de ecclesia et dicitur ad eum: de aqua pulcherrima descende, et 
dormi 'cum incircumcisis' id est 'cum immundis', iuxta illum sensum quem
 ponit apostolus: nos sumus circumcisio, qui in spiritum deo seruientes,
 et gloriantes in domino, et non in carne confidentes -. hi omnes in 
medio uulneratorum - siue interfectorum - cadent cum pharaone, illo 
gladio, qui contrarius est ei gladio, quem uenit mittere dominus super 
terram: sicut enim christi gladius bonos a malis separat - dicens: non 
ueni pacem mittere super terram, sed gladium -, sic haereticorum gladius
 omnes truncat populos, et uulneratos ad inferna deducit; isti sunt 
gigantes potentissimi et rebelles et ponentes in excelsum os suum, et 
quanto per superbiam se ad excelsa sustollunt, tanto ad profundum foueae
 et inferni nouissima detrahuntur, qui omnes interfecti sunt gladio. et 
ut sciret uel pharao, uel omnis aegypti fortitudo quae ad inferna 
detracta est, quos haberet in poenis socios, sequens sermo demonstrat: 
ibi assur et omnis multitudo (uel synagoga) eius; princeps enim 
haereticorum diabolus - cuius uere congregatio synagoga est de qua in 
apocalypsi dicitur: qui sunt synagoga satanae -. sequentes autem 
uersiculos, qui obelo praenotantur, praetereundos puto, dicendum que 
quod habetur in hebraico: in circuitu illius sepulcra eorum, uidelicet 
deceptorum ab eo, qui omnes uulnerati (uel interfecti) sunt gladio, et 
ideo corruerunt; quorum sepulcra data sunt in nouissimis laci - quod 
autem lacus uocetur infernus, perspicue psalmus ille demonstrat, in quo 
paenitens loquitur: assimilatus sum cum descendentibus in lacum; quem 
nequaquam debemus, iuxta latini sermonis proprietatem, eum intellegere 
qui graece limn�~g dicitur - ut est lacus tiberiadis, et lacus larius et
 benacus, multi que alii -, sed quas nos solemus cisternas appellare; 
quos lacus, quia aquas refrigerant et omnem ab eis calorem spiritus 
auferunt, peccatores cuncti que haeretici fodiunt, et, quantum in mea 
memoria est, nullum sanctorum lacum - id est cisternam - fodisse 
scriptura testatur, sed omnes peccatores - quorum fuit ozias rex 
leprosus et qui per suam superbiam corruit, de quo scribitur quod homo 
fuerit terrae operibus incubans et: multas superbiae turres aedificarit 
in angulis et: lacus foderit -; e contrario ad iustum dicitur: bibe 
aquas de tuis uasis et de puteorum tuorum fontibus, ut rursum: fons 
aquae tuae sit proprius, unde loquitur et dominus: me dereliquerunt 
fontem aquae uiuae, et foderunt sibi lacus (id est cisternas) quae aquas
 continere non possunt -. sequitur: et facta est multitudo eius per 
gyrum sepulcri eius; hi omnes cingunt assyrium et est eorum plurima 
multitudo, qui uniuersi uulnerati sunt et interfecti et cadentes gladio -
 nemo enim eorum stare potest cum moyse, nec audire: qui statis in domo 
domini; sed omnes uulnerati interfecti que sunt et cadentes -: qui 
quondam dederant formidinem in terra uiuentium; formidinem autem his qui
 erant ecclesiis praepositi ne in terra uiuentium facerent populos 
mortuorum et simplices quosque deciperent - unde et paulus aiebat: timeo
 autem ne sicut serpens decepit euam in malitia sua, corrumpantur sensus
 uestri per simplicitatem quae est in christo; sed hic timor spe domini 
mitigatur, dicente ecclesiastico uiro: dominus illuminatio mea et salus 
mea, quem timebo? dominus protector uitae meae, a quo trepidabo? -. post
 haec dicitur: ibi elam, et omnis multitudo eius per gyrum sepulcri 
eius, haud dubium quin assyrii. 'elam' in linguam nostram uertitur 
'ascensus eorum', omnes enim qui, christi humilitate contempta, diaboli 
ascendere superbiam et se in falsi nominis scientia esse aliquid 
aestimarunt, elamitae sunt nuncupandi, qui assyriis regis sepulcrum 
ambiunt et interfecti sunt uulnerati que gladio, et licet in excelso 
posuerint os suum, tamen descenderunt immundi et incircumcisi ad terram 
ultimam, ut, quanto sublimius fuerant eleuati, tanto fortius caderent; 
isti posuerunt terrorem suum non semel sed secundo in terra uiuentium - 
quis enim ecclesiasticorum ab huiuscemodi elamitarum terrore securus est
 et non aliquem sui perdidit gregis? -; pulchre que ecclesia christi 
appellatur terra uiuentium, ut e contrario haereticorum conciliabula 
mortuorum terra esse credantur. et portauerunt, inquit, ignominiam suam 
(siue tormentum suum) cum his, quos se cum detraxerunt in lacum et 
profundum inferni, quorum cubile in medio interfectorum est; eorum 
uidelicet quos suo mucrone iugularunt et circumdantur huiuscemodi 
populis; hi populi, assyrii regis populi sunt, et licet circumcisos esse
 se iactant, tamen incircumcisi interfecti que sunt gladio, et tertio 
dederunt terrorem atque formidinem in terra uiuentium; unde portauerunt 
tormentum suum atque supplicium in medio eorum quos suis fraudibus 
deceperunt. ibi quoque est - id est: iuxta assyrium - mosoch et thubal 
et omnis multitudo eius, in circuitu sepulcri eius, omnes incircumcisi 
interfecti que et cadentes gladio, qui dederant formidinem suam in terra
 uiuentium. pro 'mosoch et thubal', symmachus et theodotio interpretati 
sunt 'cubile eorum', ut ostenderent cubilia haereticorum, immo foueas 
sempiternas, assyrii regis esse supplicia; 'mosoch' interpretatur 
'insania', 'thubal' 'conuersio' - non in bonum a malo sed de bono in 
malum - siue 'uniuersa', ut ostendat omnes haereticos insanire et pari 
studio ad peiora conuerti; nec mirum si insanientes et coaceruati in 
malum habeant multitudinem, cum aegyptii regis socii sint qui gaudet 
multitudine; omnes hi interfecti gladio qui dederunt formidinem suam, 
non semel nec secundo, sed tertio, in terra uiuentium, de quibus supra 
plenius diximus. sequitur: et non dormient cum fortibus (siue 
gigantibus) cadentibus que et non circumcisis, qui descenderunt ad 
infernum cum armis suis et posuerunt gladios suos sub capitibus suis, et
 fuerunt iniquitates eorum in ossibus eorum, quia terror fortium facti 
sunt in terra uiuentium. 'hi' inquit 'qui haereticorum principes 
exstiterunt, ad tantum malitiae peruenere culmen atque cruciatum, ut nec
 cum fortibus atque gigantibus, qui a principio corruerunt, similia 
mereantur ferre supplicia; qui, nequaquam erroris sui acta paenitentia, 
descenderunt ad inferos cum armis suis, rebelles contra deum et 
ecclesiam eius, se cum animos deferentes' - de quibus scriptum est: 
filii hominum, dentes eorum arma et sagittae -, 'et posuerunt' ait 
'gladios sub capitibus suis, requiescentes in animo perduelli, et, pro 
summa uictoria, sententiarum suarum iacula complexantes, in tantum ut 
iniquitates eorum fuerint in ossibus eorum - hoc est fortissima figmenta
 -, et erroris sui dogmata possidentes: quia terror fortium facti sunt 
in uita sua (siue in terra uiuentium)' quod quarto dicitur, ut 
fortissimos quoque et habentes scientiam scripturarum et qui essent de 
regione uiuentium sua peruersitate terrerent, dum descendunt ad infernum
 cum armis suis et ponunt gladios sub capitibus suis et iniquitas eorum 
usque ad ossa peruenit. post haec scriptum est: 'et tu ergo in medio 
incircumcisorum contereris' - quod uel a pharaonem uel a fortitudinem, 
siue multitudinem, aegypti dicitur, quod et ipsa conteratur, iuxta illud
 quod scriptum est: deus autem conterat satanam sub pedibus uestris 
uelociter - 'et dormies' inquit 'cum interfectis gladio, somno 
perpetuo'.
ibi cum assyrio et cum aegyptia erit multitudine idumaea et reges eius, 
omnes qui terrenis operibus seruierunt siue sanguine delectati sunt - 
etenim 'idumaea', et 'terrenam' et 'sanguinariam' sonat -; omnes reges 
et uniuersi principes - de quibus crebro et apostolus loquitur: 
'terrenis operibus incubantes et effundentes cotidie sanguinem eorum 
quos sua fraude deceperint' -, cum incircumcisis et immundis dormierunt 
et cum his qui descenderunt in lacum, de quibus supra diximus. in ipso 
comitatu erunt et principes aquilonis, a quo exardescunt mala super 
terram - et a quo, uel in hieremia uel in hoc eodem propheta, olla illa 
plena carnium ossuum que succenditur -, et non solum principes 
aquilonis, uerum omnis magistratus 'assur' - pro quo in hebraico uerius 
positum est uniuersi 'sidonii', quos nos in 'uenatores' uertimus, iuxta 
illud quod scriptum est: anima nostra sicut passer erepta est de laqueo 
uenantium (pro quo in hebraico positum est sidoniorum); qui sidonii - 
siue uenatores - deducentur ad inferos pauentes, in sua quondam confisi 
fortitudine; et dormient immundi, et portabunt confusionem - siue 
tormentum - suum, habentes malae conscientiae poenitudinem sempiternam, 
ita ut: ignis eorum non extinguatur et uermis eorum non moriatur. quos 
omnes cum uiderit pharao, consolabitur, uel habens adhuc malitiam 
pristinam et multos poenae suae socios habere se cernens, uel certe 
consolatus est uidens et illos confundi in suppliciis et terroribus suis
 super uniuersa multitudine sua quae interfecta est gladio: pharaonis 
scilicet uel omnium sociorum eius, praecipue que assyrii regis et mosoch
 et thubal et idumaeorum, et principum aquilonis et sidoniorum; hi enim 
dederant terrorem suum in terra uiuentium - quod quinto dicitur, ut 
omnes istiusmodi nationes cauere et effugere debeamus quae cunctis nos 
sensibus deceperunt, et scire esse horribiles nec facile posse uitare, 
nisi omni custodia seruauerimus cor nostrum -. 'dormiuit' inquit 'et 
ipse pharao cum sociis suis interfectis gladio', qui socii multitudo 
eius sunt, per latam et spatiosam uiam pergentes ad supplicia 
sempiterna.
</p><p>33. et factum est uerbum domini ad me, dicens: fili hominis, 
loquere ad filios populi tui, et dices ad eos: terra, cum induxero super
 eam gladium, et tulerit populus terrae uirum unum de nouissimis suis 
(siue hominem unum de suis), et constituerit eum super se speculatorem, 
et ille uiderit gladium uenientem super terram, et cecinerit bucina et 
annuntiauerit populo. audiens autem quisquis ille est sonitum bucinae, 
non se obseruauerit, uenerit que gladius et tulerit (siue 
comprehenderit) eum: sanguis ipsius super caput eius erit; sonitum (uel 
uocem) bucinae audiuit, et non se obseruauit, sanguis eius in ipso erit.
 sin autem se custodierit, animam suam saluauit. quod si speculator 
uiderit gladium uenientem, et non insonuerit bucina, et populus non se 
custodierit; uenerit que gladius et tulerit de his animam: ille quidem 
in iniquitate sua captus est, sanguinem autem eius de manu speculatoris 
requiram. et tu, fili hominis, speculatorem dedi te domui israel. 
audiens ergo ex ore meo sermonem annuntiabis eis ex me. si, me dicente 
ad impium: impie, morte morieris; non fueris locutus ut se custodiat 
impius a uia sua, ipse impius in iniquitate sua morietur, sanguinem 
autem eius de manu tua requiram. sin autem annuntiante te ad impium ut a
 uiis suis conuertatur, non fuerit conuersus a uia sua, ipse in 
iniquitate sua morietur, porro tu animam tuam liberabis. rursum ad 
prophetam sermo fit domini - qui aliquando siluerat tempore, eo quod non
 possit propheta, nec humana fragilitas iuge ad se atque continuum 
sustinere uaticinium -, et loquitur eadem quae in superioribus 
continentur: 'fili hominis, speculatorem dedi te domui israel, et 
audiens ex ore meo uerbum, et comminaberis eis ex me; in eo quod dicam 
iniquo: morte morieris, et non annuntiasti ei, nec locutus es ut 
annuntiares iniquo et conuerteretur a uiis suis et uiueret, iniquus ille
 in iniquitate sua morietur et sanguinem eius de manu tua requiram. et 
tu si annuntiaueris iniquo, et non conuersus fuerit ab iniquitate sua et
 a uia sua, iniquus ille in iniquitate sua morietur, et tu animam tuam 
liberabis'; quae, si diligenter inspicias, intelleges similia quidem 
esse, sed non eadem, dum in plerisque discordant - et hoc in omnibus 
scripturis sanctis obseruare debemus, ubi uidetur aliqua similitudo esse
 sententiae, non in omnibus eadem dici, sed uel subtrahi pleraque, uel 
addi, et singulorum inter se uerborum discrepantiam habere rationem -. 
et interim priusquam ad altiora ueniamus, breuis est explananda 
sententia: 'si speculator fuerit constitutus in populo ut annuntiet 
gladium domini iram que uenientem, et, annuntiante eo, populus audire 
noluerit, speculator liber erit, et ille qui oppressus est gladio, ipse 
sanguinis sui sustinebit reatum, quod si audierit, saluauit animam suam;
 si autem speculator non insonuerit bucina et populus ignorans uenturum 
gladium nequaquam se obseruauerit, populus quidem in sua iniquitate 
morietur; tamen sanguinem morientis de speculatoris requiram manu'; et 
ut sciret propheta hiezechiel generalem disputationem ad se potissimum 
pertinere: 'et tu' inquit fili hominis, non a terra et a populo terrae 
ut supra dixi, sed a me constitutus es speculator domui israel: si ergo,
 me dicente ad impium: impie, morte morieris, non fueris locutus ad eum 
ut se custodiat et de interitu liberetur, et ille quidem in sua 
iniquitate morietur quam prius commiserat et de qua, si annuntiasses, 
potuit liberari: sanguinem autem eius de manu tua requiram. quod si tu 
nuntiaueris impio, atque praeceperis ut conuertatur a uiis suis 
pessimis, et ille hoc facere noluerit, ille quidem in sua iniquitate 
morietur, tu autem liberasti de interitu neglegentiae animam tuam. ex 
quibus discimus: posse hominem, quamuis iniquum et impium, si magistri 
uerba audierit et egerit paenitentiam, a sua impietate saluari; nec 
minus magistrum subire discrimen si docere noluerit, uel timore 
discriminis uel desperatione peccantis, dum reus est sanguinis eius qui 
liberari potuit et de morte erui, nisi magistri silentio concidisset; et
 in utroque liberum seruari arbitrium, dum et in magistri uoluntate est 
uel tacere uel loqui, et in auditoris arbitrio uel audire et facere 
atque saluari, uel contemnere et proprio perire contemptu. nec statim 
sequitur ut, quia propheta praedicit, ueniat quod praedixit - non enim 
praedicit ut ueniat, sed ne ueniat -, nec quia deus loquitur, necesse 
est fieri quod minatur; sed ideo comminatur, ut conuertatur ad 
paenitentiam cui minatur, et non fiat quod futurum est si uerba domini 
contemnantur. possumus autem tripliciter locum istum disserere: ut terra
 quae sibi speculatorem constituit, uel iuxta litteram terra iudaea sit,
 uel iuxta spiritalem intellegentiam ecclesia quae saepe de nouissimis 
populi sui speculatorem eligit - illum uidelicet quem et apostolus 
scribens ad corinthios assumit iudicem -, uel certe anima credentis quae
 mentem atque rationem praeponit populo ac turbae cogitationum suarum - 
ut non omnia cogitationum incentiua suscipiat, sed iudicet atque 
discernat quae sectanda sibi quae ue fugienda sint -. speculator terrae 
iudaeae, uel rex potest intellegi, uel propheta; speculator autem 
ecclesiae, uel episcopus, uel presbyter, qui a populo electus est et, 
scripturarum lectione, cognoscens et praeuidens quae futura sint, 
annuntiet populo et corrigat delinquentem. unde magnopere formidandum 
est, ne ad hoc officium accedamus indigni, et assumpti a populo, 
neglegentiae nos demus atque desidiae, et, quod his peius est, deliciis 
uentri que et otio seruientes, honorem nos accepisse putemus, non 
ministerium: siquidem filius hominis non uenit ministrari, sed 
ministrare, et pedes discipulorum lauit, ut ostenderet omnes sordes et 
uitia a magistro in discipulis debere dilui atque purgari; nec statim 
respondeamus: 'quid prodest dicere, si nolit auditor facere quod 
docueris?', unusquisque enim ex suo animo atque officio iudicatur: tu 
nisi locutus fueris, ille si audire noluerit; de magistris neglegentibus
 salomon loquitur: sapientia abscondita et thesaurus absconditus, quae 
utilitas in utroque?, tale quid significatur et in euangelio, quod qui 
scandalizauerit unum de minimis ecclesiae, expediat ut alligetur ad 
collum eius mola asinaria et abiciatur in profundum, quam in specula 
constitutus plurimis noceat.
</p><p>tu ergo, fili hominis, dic ad domum israel: sic locuti estis, 
dicentes: iniquitates nostrae et peccata nostra super nos sunt, et ipsis
 nos tabescimus; quomodo ergo uiuere poterimus? dic ad eos: uiuo ego, 
dicit dominus deus; nolo mortem impii, sed ut reuertatur impius a uia 
sua, et uiuat; et conuertimini a uiis uestris pessimis; et quare 
moriemini domus israel? tu itaque, fili hominis, dic ad filios populi 
tui: iustitia iusti non liberabit eum in quacumque die peccauerit, et 
impietas impii non nocebit ei in quacumque die conuersus fuerit ab 
impietate sua; et iustus non poterit uiuere in iustitia sua in quacumque
 die peccauerit. etiam si dixero iusto quod uita uiuat, et confisus in 
iustitia sua fecerit iniquitatem; omnes iustitiae eius obliuioni 
tradentur, et in iniquitate sua quam operatus est, in ipsa morietur. sin
 autem dixero impio: morte morieris, et egerit paenitentiam a peccato 
suo, fecerit que iudicium et iustitiam, pignus restituerit, rapinam que 
reddiderit, in mandatis uitae ambulauerit, nec fecerit quidquam 
iniustum, uita uiuet, et non morietur: omnia peccata quae peccauit non 
imputabuntur ei, iudicium et iustitiam fecit, uita uiuet. et dixerunt 
filii populi tui: non est aequi ponderis uia domini; et ipsorum uia 
iniusta est. cum enim recesserit iustus a iustitia sua, fecerit que 
iniquitates, morietur in eis; et cum recesserit impius ab impietate sua,
 fecerit que iudicium et iustitiam, uiuet in eis. et dicitis: non est 
recta uia domini. unumquemque iuxta uias suas iudicabo de uobis, domus 
israel. si neglegenter legamus, uidetur nobis eadem prophetia esse quae 
supra, in qua dicitur: numquid uolens cupio mortem iniqui, dicit 
dominus, nisi conuerti eum a uia sua mala et uiuere?, et in fine eiusdem
 prophetiae: conuertimini et redite ab uniuersis impietatibus uestris et
 non erunt uobis in tormentum iniquitatis; ibi enim ad eos sermo fit qui
 uolunt agere paenitentiam, et iustitia peccata delerent, ut cum fiducia
 conuertantur et pleno animo agant paenitentiam; hic autem ad eos 
loquitur qui magnitudine peccatorum, immo impietatum suarum, desperant 
salutem et dicunt: iniquitates nostrae et peccata nostra super nos sunt,
 et in ipsis tabescimus; quomodo ergo uiuere poterimus?,
et est sensus: 'cum semel nobis mors proposita sit, et uulneribus 
nostris nulla medicina possit restituere sanitatem, quid necesse est 
laborare et frustra consumi et praesentem uitam non cum desperatione 
transigere, ut saltem hac fruamur, quia futuram perdidimus?', quibus 
respondit deus, non uelle se mortem impii, sed ut reuertatur et uiuat, 
et apostropham facit ad impios desperantes: conuertimini a uiis uestris 
pessimis, atque ut sciamus qui sint impii ad quos loquitur, sequens 
sermo demonstrat: quare moriemini, domus israel? - uita autem et mors in
 hoc loco non haec significatur, qua omnes, communi cum bestiis, lege 
naturae uel uiuimus uel morte dissoluimur, sed illa de qua scriptum est:
 placebo domino in regione uiuentium, et: anima quae peccauerit ipsa 
morietur -. et a speciali commonitione qua israel domui loquebatur, ad 
generalem transit disputationem, quod et iustum praeteritae non saluent 
iustitiae si nouis sceleribus fuerit occupatus, et peccatorem uel impium
 antiqua peccata non perdant si operibus iustitiae ueteres emendarit 
errores deum que non praeterita in utroque iudicare sed praesentia: 'si 
dixero' inquit 'iusto: uita uiues, et ei praemia iustitiae pollicitus 
fuero, confisus que ille peccauerit, omnes iustitiae eius pristinae 
obliuioni tradentur et praesenti iniquitate morietur, nec mea est mutata
 sententia cum non possim in eodem homine peccatore reddere quod iusto 
promiseram; e contrario, si peccatori et impio fuero comminatus - et 
dixero: adhuc tres dies et niniue subuertetur -, et ille egerit 
paenitentiam bonis que operibus ueterem emendarit errorem, ita ut 
iudicium faciat et iustitiam, pignus restituat, rapinam que reddat, in 
mandatis uitae ambulet, nec faciat quidquam iniustum: nonne debet uita, 
quae christus est, uiuere et nequaquam mori, cum comminatio peccatoris 
iustum punire non debeat?' - tale quid loquitur sermo diuinus ad 
hieremiam quando descendit in domum figuli, et audit uel promissa uel 
comminationem dei id agere, ut uel homines prouocent ad salutem uel 
deterreant a peccato - 'unde qui dicunt: non est aequa uia domini, 
arguuntur quod ipsorum sit iniqua sententia, habentium oculum pessimum 
et nequaquam noua sed uetera iudicantium'. quibus omnibus demonstratur, 
nec peccatorem salutem desperare debere si agat paenitentiam, nec iustum
 in sua confidere iustitia si perdiderit neglegenter quod magno labore 
quaesierat. manifesta transcurrimus, ut in obscurioribus immoremur; in 
quibus autem praesens prophetia discrepat a praeterita et in quibus 
loquatur similia, collatio utriusque poterit indicare. porro quid sit 
iudicium facere et iustitiam, pignus restituere, rapinam reddere, in 
mandatis uitae ambulare, et cetera, in hoc eodem propheta supra diximus.
</p><p>et factum est in duodecimo anno, in decimo mense, quinta mensis 
transmigrationis (siue captiuitatis) nostrae, uenit ad me qui fugerat 
(siue qui saluatus fuerat) de hierusalem dicens: uastata (siue capta) 
est ciuitas. manus autem domini facta fuerat ad me uespere, antequam 
ueniret qui fugerat; aperuit que os meum donec ueniret ad me mane, et 
aperto ore meo non silui amplius. undecimo anno regni sedeciae, quinto 
mense, capta est ciuitas hierusalem. haec autem prophetia, duodecimo 
anno, decimo mense, quinta mensis, captiuitatis siue transmigrationis, 
quando captus est cum iechonia. ex quo ostenditur, post unum annum et 
quattuor menses et uiginti quinque dies capta hierusalem, uenisse 
babylonem unum ciuium hierusalem, qui nuntiaret captam urbem atque 
uastatam. ante unum autem diem quam ueniret qui ista narraret, uespere 
facta est manus domini ad hiezechiel prophetam, quae aperuit os eius 
quod diu clausum fuerat, et quidquid erat ille dicturus, hic factum ante
 replicauit, nec siluit amplius, uidens prophetiam suam opere completam 
et nequaquam dubitare populum qui erat in babylone, uel eos qui captiui 
erant, de uaticinio prophetali; tunc enim aperitur os prophetae, quando 
quod prius nuntiauerat, opere monstrarit effectum; et tota libertate 
proclamat, qui nequaquam futura, sed uel praesentia uel transacta 
demonstrat. hoc secundum litteram; ceterum iuxta anag�g�n~g. si 
'hiezechiel' interpretatur 'fortitudo dei' - christus autem est dei 
uirtus et dei sapientia! -, hoc intellegendum, quod, capta et subuersa 
hierusalem, quicumque perfidiam iudaeorum potuerit euadere - quales 
fuerunt apostoli et reliquae quae saluae factae sunt -, ipse christo 
nuntiat omnes caeremonias iudaeorum esse subuersas - quas quidam usque 
hodie obseruandas putant, non audientes illud apostoli: a gratia 
excidistis qui in lege iustificamini. miror que hominum pertinaciam id 
uelle sermone defendere, quod opere implere non audeant, nisi forte sub 
pelle ouium, id est christianorum, lupi celantur iudaici. quid defensor 
synagogae in christi ecclesiis personat? -. capta ergo hierusalem atque 
subuersa, aperitur os domini per apostolos et apostolicos uiros - qui 
possunt dicere: os meum apertum est ad uos, o corinthii, et: apertum est
 mihi ostium magnum et efficax, et illud: os meum aperui et attraxi 
spiritum -, quod numquam tacere poterit nec audire - cum israel: audi, 
israel, et tace -, sed in toto orbe resonabit, et christi euangelium 
pandet gentibus. unde iuxta hunc sensum et 'duodecimus annus' ad 
duodecim refertur tribus, et 'decimus mensis' ad tempus propitiationis 
iudaicae quae graece dicitur hilasmos~g, et 'quinta dies mensis' ad 
sensus carneos - quae omnia, capta hierusalem et euangelio succedente, 
deleta esse et transisse monstrauimus -, et 'uespere', hoc est in 
consummatione mundi, factam manum domini ad uerum hiezechiel, qui 
futuras ruinas urbis cecinerat per prophetas et mane impletas esse 
monstrauit.
</p><p>et factum est uerbum domini ad me, dicens: fili hominis, qui 
habitant in ruinosis his super humum israel, loquentes aiunt: unus erat 
abraham, et possedit terram; nos autem multi sumus, nobis data est terra
 in possessionem. idcirco dices ad eos: haec dicit dominus deus: qui in 
sanguine comeditis, et oculos uestros leuatis ad immunditias uestras, et
 sanguinem funditis, numquid terram hereditate possidebitis? stetistis 
in gladiis uestris, fecistis abominationes, et unusquisque uxorem 
proximi sui polluistis, et terram hereditate possidebitis? haec dices ad
 eos: sic dicit dominus deus: uiuo ego, quia qui in ruinosis habitant 
gladio cadent, et qui in agro est bestiis tradetur ad deuorandum, qui 
autem in praesidiis et in speluncis sunt peste morientur. et dabo terram
 in solitudinem et in desertum, et deficiet superba fortitudo eius, et 
desolabuntur montes israel, eo quod nullus sit qui per eos transeat; et 
scient quia ego sum dominus, cum dedero terram eorum desolatam et 
desertam, propter uniuersas abominationes suas quas operati sunt. et tu,
 fili hominis, filii populi tui loquuntur de te iuxta muros et in ostiis
 domorum, et dicunt unus ad alterum, uir ad proximum suum loquentes: 
uenite, et audiamus qui sit sermo egrediens a domino. et ueniunt ad te 
quasi si ingrediatur populus (uel quomodo populus congregari solet), et 
sedent coram te populus meus; et audiunt sermones tuos et non faciunt 
eos, quia in canticum oris sui uertunt illos, et auaritiam suam sequitur
 cor eorum. (siue, ut in lxx continetur, quoniam mendacium in ore eorum 
ipsi faciunt, et post abominationes suas cor eorum graditur. sequitur:) 
et es eis quasi carmen musicum quod suaui dulci que sono canitur, et 
audient uerba tua et non facient ea. et cum uenerit quod praedictum est -
 ecce enim uenit -, tunc scient quod prophetasti in medio eorum. primum 
sciendum, quod octo plus minus uersus ab eo loco quem posuimus: qui in 
sanguine comeditis, et oculos uestros leuatis ad immunditias uestras, 
usque ad eum locum ubi scriptum est: haec dices ad eos: haec dicit 
dominus deus, in septuaginta non habentur, qui cum multis aliis et haec 
praetermiserunt, siue, interpretata ab eis, scriptorum paulatim sublata 
sunt uitio. et latini nostri, immo inuidi christiani, et, ut apertius 
dicam, grunnianae factionis heredes, aduersum nos latrant: cur iuxta 
hebraicum disseramus, quasi nolentibus ingerendi sint cibi, et non his 
epulae praeparentur qui eas cum gratiarum actione suscipiunt; certe, si 
nobis non habent fidem, legunt alias editiones: aquilae, symmachi et 
theodotionis; interrogent hebraeos - non unius loci, ne eos redemptos a 
me iactitent, sed diuersarum prouinciarum; et cum errori meo uel 
imperitiae cunctos uiderint consonare, tunc se intellegant nimium esse 
prudentes, et magis cupere dormire quam discere -, habitent que in 
septuaginta cellulis alexandrini phari, ne uela perdant de nauibus et 
funium detrimenta suspirent. haec contra inuidos; nunc quod proposuimus 
disseramus.
capta, ut diximus, hierusalem templo que subuerso, pauperes terrae, de 
quibus scribit hieremias, soli relicti fuerant in hierusalem: qui uineas
 et agros colerent et in ruinis incensae urbis habitarent; cum que 
deberent agere paenitentiam super his propter quae captiuitas uenerat, 
seipsos cassa spe decipientes, loquebantur: 'unus fuit pater noster 
abraham, et tamen hanc terram hereditate possedit, non quod ipse 
possederit, sed quod semen eius terram repromissionis acceperit; si 
igitur ille unus in tantos multiplicatus est populos, nos multo plures 
qui relicti sumus in terra iudaea et habitamus in urbibus desertis ac 
ruinosis, utique multo amplius multiplicabimur, ut possideamus plures 
quod unus ille possedit'. quibus respondit dominus: abraham unum fide 
possedisse terram repromissionis - credidit enim abraham, et reputatum 
est ei ad iustitiam -, istos autem, incredulitate et sceleribus 
occupatos, etiam si plures sint, possidere non posse; simul que enumerat
 quid facientes offendant deum, sex uidelicet genera peccatorum: 'qui in
 sanguine comeditis, et oculos uestros leuatis ad immunditias, hoc est 
ad idola uestra, et sanguinem funditis, hoc est homicidium perpetratis; 
numquid ista facientes poteritis terram hereditate retinere? nec hoc 
estis scelerum fine contenti, sed statis in gladiis uestris cotidie, 
parati ad occidendum et imitantes esau, qui stetit, et uixit in gladio 
suo; facitis abominationes incredibiles, uidelicet libidinum 
turpitudines; et unusquisque uxorem proximi sui polluit, ut in eo sit 
sceleratior, quod amici et proximi polluerat uxorem. haec' inquit 
'faciatis; arbitramini uos terram hereditate tenturos? responde igitur 
eis, o propheta et hanc super eos ex meo sermone prome sententiam: iuro 
per memetipsum, quod qui habitant in ruinosis et parietinis, gladio 
cadant, et qui in agris sunt - siue in campo -, a bestiis deuorentur, et
 qui in muratis - siue in praesidiis - ac speluncis, dei iram uitare non
 possint sed fame moriantur et pestilentia. et dabo' inquit 'terram 
iudaeam in solitudinem, et deficiet superba fortitudo eius - quae 
quondam fuerat fortitudo: superbis autem resistit deus et humilibus dat 
gratiam -, montes quoque et omnia deserentur, et in tantam uenient 
solitudinem ut nullus per eos transeat, et tunc nequaquam confidant in 
multitudine sua pauci qui remanserant, sed cognoscant, solitudinis 
magnitudine, quod ego sim dominus qui dedi terram in desertum propter 
omnes abominationes quas operati sint'. haec dicta sint aduersus eos 
qui, capta hierusalem omni que iudaeorum regione uastata, pauci 
habitabant in ruinosis et in desertis urbibus uillulis que. nunc 
ueniamus ad tropologiam et, iuxta consuetudinem nostram, latam 
disputationem stringamus potius quam disseramus. omnis haereticus in 
parietinis habitat et desertis, et possidere se putat terram israel: 'si
 abraham fide sua unus homo in tantam uenit beatitudinem, ut semen eius 
multiplicaretur sicut arena maris et sicut astra caeli, quanto magis nos
 plures terram israel hoc est cernentium deum, et iudaeam confessionis 
dominicae possidebimus?', quibus respondit dominus: 'ille possedit 
terram fidei merito; uestra autem infidelitas, immo blasphemia, terram 
israel, id est ecclesiam, possidere non poterit. primum enim comeditis 
in sanguine, effundentes eorum sanguinem quos scandalizatis; deinde 
oculos uestros leuatis ad immunditias uel abominationes uestras quas de 
uestro animo confixistis - cum debueritis imitari ecclesiasticum uirum, 
et dicere: ad te leuaui oculos meos, qui habitas in caelis -; tertio 
sanguinem funditis, non uiuificantes eos quos seduxistis, sed 
interficientes; nec uobis sufficit tria ista fecisse, sed statis in 
gladiis uestris, hoc est perseueratis in prauitate sententiae, et parati
 estis ad caedem, et fecistis abominationes, ea agentes in cubiculis 
quae turpe est loqui, et uxorem proximi uestri polluistis, 
ecclesiasticam uidelicet conuersationem cotidie de complexu christi 
deceptos rapere festinantes. et cum haec feceritis, putatis uos terram 
israel hereditate tenturos?' quibus loquitur deus, quod quicumque in 
ruinosis haereticorum habitauerit conciliabulis, gladio cadat 
ecclesiastico - de quo scriptum est: et gladii ancipites in manibus 
eorum, et in euangelio: non ueni pacem mittere, sed gladium, et: 
'seruus, qui se luxuriae tradit et otio, diuidetur, id est, mucrone 
ferietur, et pars eius ponetur cum infidelibus' -, et qui in agro siue 
in campo est, bestiis tradetur ad deuorandum - quas propheta uitare 
desiderans, deprecatur: ne tradas bestiis animam confitentem tibi -, qui
 autem in praesidiis et in muratis est - de quibus scriptum est: 
ciuitates firmissimas ascendit iustus et destruxit munitiones earum, in 
quibus confidebant impii - et uersatur in speluncis - de quibus dicitur:
 scriptum est: domus patris mei domus orationis uocabitur; uos autem 
fecistis eam speluncam latronum -, iste fame sermonis domini et peste 
morietur; et dabitur omnis terra haereticorum in solitudinem, ita ut 
frangatur eorum superbia et redigantur montes in solitudinem, qui sibi 
altitudinem scientiae promittebant - qui montes uocantur israel, quia 
sub christi nomine deceptos quosque supplantant -, nullus que per eos 
transibit - nec dicere poterit quod moyses: transiens uidebo uisionem 
hanc magnam; habitatores enim sunt peruersorum montium, non peregrini et
 accolae -, ut, cum haec passi fuerint, tunc cognoscant quod ipse sit 
dominus, qui dederit terram eorum in solitudinem propter abominationes 
quas operati sunt. sequitur - eadem quidem die et eodem tempore, hoc est
 duodecimo anno, decimo mense, in quinta mensis, quando uenit qui 
fugerat de hierusalem, et quando locutus est propheta ad eos qui erant 
in terra iudaea et aeternae possessionis spem sibi pollicebantur -, et 
iubet prophetae ut dicat populo qui in babylone uersatur et habitat cum 
eo, et arguat eos super insidiis blandientibus qui prophetae uerba 
audire desiderant, non ad animae salutem sed ad aurium uoluptatem; isti 
iuxta muros ambulant et in ostiis domorum nequaquam in sensum prophetae 
intrare cupientes, sed mutuo se hortantur et dicunt: uenite, et audiamus
 qui sit sermo egrediens a domino. 'et sic ueniunt quasi populus qui 
ingrediatur ecclesiam dei, et sedent coram te, populus meus, qui meum 
esse se dicit, et nolunt facere quod audierunt; istiusmodi mihi uidentur
 eorum similes, qui theatralibus luduntur carminibus et uel tragoedos 
audiunt uel comoedos et ibi cum uoluptate palpantur, ita ut, cum egressi
 fuerint a te, replicent ea, et decantent, et dulci sono se decipiant: 
et audient' inquit 'uerba tua et non facient ea'. tales sunt usque hodie
 multi in ecclesiis, qui aiunt: 'uenite audiamus illum et illum', mira 
eloquentia praedicationis suae uerba uoluentem, plausus que commouent et
 uociferantur et iactant manus, et quae operibus neglexerant, postquam 
aduenisse cognouerint - necesse est enim uenire quod propheta dei 
sermone pronuntiat -, tunc incipient approbare et nosse quod cuncta quae
 audierant non fuerint hominis uerba, sed domini qui per prophetam et 
uirum ecclesiasticum locutus est.
</p><h3 align="center"><a name="TOC-LIBER-11"></a>LIBER 11</h3>
<p>undecimus in hiezechielem explanationum liber in extrema sui parte 
contra gog et magog uaticinium continebit et usque ad exordium ciuitatis
 in monte positae et templi in ea siti ueniet hierusalem. quem si, 
adiuuante domino et sua mysteria disserente, potuero ad calcem usque 
perducere, diu mihi erit multum que dubitandum, utrum ad spiritale 
templum debeam mittere manus an aperte ignorantiam confiteri, praesertim
 cum et apud iudaeos et apud nos super interpretatione eius grande 
silentium sit, aliis in futuro tempore exstruendum esse censentibus, 
aliis bono quidem animo, sed imperito, scientibus spiritalia esse quae 
dicuntur et tamen ipsa spiritalia, quomodo disseri debeant, 
nescientibus. et interim, ut praesentis operis cura nos teneat, et 
scias, o uirgo christi eustochium, orandum tibi esse pro nobis. in 
prophetia difficillima illud breuiter admonebo, quod uir nostrae aetatis
 haud ignobilis, ad imperatorem scribens, super hac natione dixerit: gog
 iste gothus est, cui qua ratione possint omnia quae in ea scripta sunt 
coaptari, non est meum sed eorum qui hoc putant disserere.
</p><p>34. et factum est uerbum domini ad me, dicens: fili hominis, 
propheta de pastoribus (siue ad pastores) israel, propheta et dices 
pastoribus: haec dicit dominus deus: uae pastoribus israel qui pascebant
 semetipsos (siue o pastores israel, numquid pascunt pastores 
semetipsos); nonne greges pascuntur a pastoribus (siue nonne oues 
pascunt pastores)? lac comedebatis et lanis operiebamini, et quod 
crassum erat occidebatis, gregem autem meum non pascebatis; quod 
infirmum fuit non solidastis (siue confortastis), et quod aegrotum non 
sanastis, quod fractum non alligastis, et quod abiectum erat (siue 
errabat) non reduxistis, quod perierat non quaesistis, sed cum 
austeritate imperabatis eis, et cum potentia (siue et quod forte erat, 
afflixistis labore). et dispersae sunt oues meae, eo quod non esset 
pastor (siue pastores); et factae sunt in deuorationem omnium bestiarum 
agri, et dispersae sunt. errauerant greges mei (siue oues) in cunctis 
montibus et in uniuerso colle excelso, et super omnem faciem terrae 
dispersi sunt greges mei (siue oues); et non erat qui requireret, non 
erat, inquam, qui requireret (siue qui reduceret). propterea, o 
pastores, audite uerbum domini: uiuo ego, dicit dominus deus, quia pro 
eo quod facti sunt greges mei (siue oues) in rapinam, et oues meae in 
deuorationem omnium bestiarum agri, eo quod non esset pastor (siue 
pastores); neque enim quaesierunt pastores gregem meum, sed pascebant 
pastores semetipsos, et greges meos non pascebant. propterea pastores, 
audite uerbum domini. haec dicit dominus deus: ecce ego ipse super 
pastores requiram gregem meum de manu eorum, et cessare eos faciam, ut 
ultra non pascant gregem meum, nec pascant amplius pastores semetipsos 
(siue oues); et liberabo gregem meum (siue oues) de ore eorum, et non 
erit ultra eis in escam. quia haec dicit dominus deus: ecce ego ipse 
requiram oues meas, et uisitabo eas. sicut uisitat pastor gregem suum in
 die quando fuerit in medio ouium suarum dissipatarum (siue quando 
fuerit caligo et nubes in medio ouium suarum separatarum), sic uisitabo 
oues meas, et liberabo eas de omnibus locis in quos dispersae fuerant in
 die nubis et caliginis. et educam eas (siue eos) de populis (siue de 
gentibus), et congregabo eas (siue eos) de terris (siue regionibus), et 
inducam eas (siue eos) in terram suam, et pascam eas (siue eos) in 
montibus, israel, in riuis et in cunctis sedibus terrae. in pascuis 
uberrimis pascam eas (siue eos), et in montibus excelsis israel erunt 
pascuae earum (siue ouilia eorum); ibi requiescent in herbis uirentibus,
 et in pascuis pinguibus pascentur super montes israel.
ego pascam oues meas, et ego eas accubare faciam (siue requiescere), 
dicit dominus deus. quod perierat requiram, et quod abiectum erat (siue 
errauerat) reducam, et quod confractum fuerat alligabo, et quod infirmum
 erat consolidabo (siue confortabo), et quod pingue et forte custodiam, 
et pascam illas in iudicio (siue cum iudicio). uos autem, greges mei 
(siue oues meae), haec dicit dominus deus: ecce ego iudico inter pecus 
et pecus, arietum et hircorum. nonne satis uobis erat pascuam bonam 
depasci? insuper et reliquias pascuarum uestrarum conculcabitis pedibus 
uestris, et cum purissimam aquam biberetis, reliquam pedibus uestris 
turbabatis; et oues meae his quae conculcata pedibus uestris fuerant 
pascebantur, et quae pedes uestri turbauerant haec bibebant. propterea 
haec dicit dominus deus ad eos: ecce ipse ego iudico inter pecus pingue 
et macilentum (siue inter pecus forte et infirmum): pro eo quod 
lateribus et humeris uestris impingebatis et cornibus uestris 
uentilabatis omnia infirma pecora, donec dispergerentur foras, saluabo 
gregem meum et non erit ultra in rapinam, et iudicabo inter pecus et 
pecus (siue inter arietem et arietem). et suscitabo super eas (siue eos)
 pastorem unum qui pascat eas (siue eos), seruum meum dauid ipse pascet 
eas (siue eos), et ipse erit eis in pastorem. ego autem dominus ero eis 
in deum, et seruus meus dauid princeps in medio eorum: ego dominus 
locutus sum. et faciam cum eis pactum (siue testamentum) pacis, et 
cessare faciam bestias pessimas de terra, et qui habitabant in deserto 
securi dormient in saltibus; et ponam eos in circuitu collis mei 
benedictionem, et deducam (siue dabo) imbrem in tempore suo: pluuiae 
benedictionis erunt. et dabit lignum agri (siue dabunt ligna camporum) 
fructum suum, et terra dabit germen suum (siue fortitudinem), et erunt 
(siue habitabunt) in terra sua absque timore (siue in spe pacis), et 
scient quia ego dominus, cum contriuero catenas (siue torquem) iugi 
eorum, et eruero eos de manu imperantium sibi (siue seruire eos 
facientium). et non erunt ultra in rapinam gentibus, neque bestiae 
terrae deuorabunt eos, sed habitabunt confidenter (siue in spe) absque 
ullo terrore. et suscitabo eis germen nominatum (siue plantationem 
pacis), et non erunt ultra imminuti (siue pereuntes) fame in terra, 
neque portabunt amplius opprobria gentium; et scient quia ego sum 
dominus deus eorum cum eis, et ipsi populus meus domus israel, dicit 
dominus deus. uos autem greges mei, greges pascuae meae (siue oues), 
homines estis, et ego dominus deus uester, dicit dominus deus. saepe 
commonui editionem me utramque miscere ut librorum uitem magnitudinem, 
in his dumtaxat quae non multum a se in translatione discordant. post 
captam hierusalem, postquam annuntiauit in babylone qui fugerat, locutus
 est de his qui habitabant in ruinosis hierusalem, et deinde ad eos qui,
 in captiuitate positi, nihilominus perseuerabant in nequitia, prophetae
 uerba audire nolentes; nunc ad pastores, id est ad principes, sermonem 
dirigit, quorum uitio oues, id est populi, dissipati sunt. et hoc 
notandum, quod a duodecimo anno, decimo mense, quinta mensis 
transmigrationis - siue captiuitatis iechoniae et qui cum eo capti 
fuerant -, usque ad uicesimum et quintum annum quando super montem urbis
 aedificatae templum exstruitur et incredibilia ecclesiae sacramenta 
panduntur, nullus in medio annus nullum que tempus est positum, sed 
simpliciter dicitur: 'factus est sermo domini ad me, dicens: loquere ad 
illas et ad illos', ut intellegere debeamus omnia quae leguntur per 
tredecim annos, diuersis dicta temporibus, et tamen certa inter se 
spatia temporum non habere. ad pastores autem israel sermo dirigitur - 
quos uel reges et principes, scribas et pharisaeos ac magistros iudaici 
populi debemus accipere, uel certe in euangelico populo episcopos, 
presbyteros et diaconos, aut, iuxta mysticos intellectus, angelos 
singularum ecclesiarum, ad quos scribit ioannes in apocalypsi sua, et 
quorum angeli cotidie uident faciem dei -, primum que dicitur: uae 
pastoribus israel qui, cum gregem domini pascere debeant et saluti 
illius prouidere, pro sua festinant luxuria - unde magnopere cauendum 
est, et obseruanda illa praecepta: ne quaeras iudex fieri ne forte non 
possis auferre iniquitates, et iterum: quanto maior es, tanto magis te 
humilia et in conspectu domini inuenies gratiam, et rursum: ducem te 
constituerunt? ne eleueris: esto inter eos quasi unus ex illis; unde et 
apostolus quasi paruulum atque lactantem inter discipulos esse se dicit 
-. quod que sequitur: lac comedebatis et lanis operiebamini, per 
metaphoran~g pastorum, ad principes loquitur - de quibus et in alio loco
 scriptum est: qui deuorant plebem meam sicut escam panis -; in lacte 
omnes opes intellege, in lanis multiplicem uestium uarietatem. quod 
autem dicitur: et quod crassum erat occidebatis, de diuitibus populi 
loquitur quos mali principes in ecclesiis iugulare narrantur, dum eos 
praedicant, et uitia eorum increpare non audent - de quibus et propheta 
dicit: populus meus, qui beatos uos dicunt seducunt uos, et semitam 
pedum uestrorum supplantant, de quibus et iacobus loquitur, quod, cum 
ingressi fuerint ad eos, pretiosis circumdati uestibus et annulo aureo, 
honorantur ab eis; et sanctis pauperibus dicitur: tu uero sede in 
scabello, siue in terra, aut sta istic - quod infirmum est non 
confortant siue consolidant - unde paulus loquitur: suscipite infirmos, 
et: infirmum in fide assumite, et: multi inter uos infirmi et 
aegrotantes, ad quos mittitur sermo diuinus de quo scriptum est in 
psalmis: misit uerbum suum et sanauit eos, et eripuit eos de 
corruptionibus eorum -; 'et quod fractum est' ait 'non alligant', 
nequaquam mortalia in populis considerantes uulnera, qualis est adulter,
 homicida, sacrilegus; 'et quod abiectum est, siue quod errare uiderint,
 non reducunt', permittentes eos ab haereticis decipi; 'et quod perierit
 non requirunt', non tam perditos saluare cupientes quam eos qui sunt in
 ecclesiis deuorare, sed cum austeritate imperantes eis et cum potentia -
 quod proprie ad supercilium episcoporum pertinet, eorum uidelicet qui 
operibus dedecorant nominis dignitatem et pro humilitate assumunt 
superbiam, ut honorem se putent consecutos, non onus, et quoscumque in 
ecclesia uiderint praeponentes et dei habere sermonem, opprimere 
nituntur; unde iuxta septuaginta scriptum est: et quod forte erat 
affligebatis labore -. et dispersus est populus dei, uel uitiis uel 
errore haeretico, eo quod non esset pastor bonus qui poneret animam suam
 pro ouibus, sed omnes mercenarii qui lucra tantum de gregibus 
considerant et, cum lupum uiderint, fugiunt; quorum neglegentia grex 
domini deuoratur a bestiis agri - de quibus scriptum est: posuisti 
tenebras et facta est nox: in ipsa pertransibunt omnes bestiae agri, 
catuli leonum rugientes, ut rapiant et quaerant a deo escam sibi -. et 
disperguntur, et errant in cunctis montibus qui eleuantur contra 
scientiam dei, et uniuerso colle excelso qui per haereticam superbiam 
ecclesiasticam despiciunt simplicitatem, et super omnem faciem terrae 
disperguntur terrena, non caelestia requirentes: et non erat qui 
requireret, nec qui reduceret, quia deliciis occupati, gregis dominici 
damna non curant. unde ad malos pastores sermo fit domini, 'quia ista et
 ista fecistis' quae supra exposui et quae secundo enumerat. 'ecce ego 
ipse ad pastores ueniam et requiram gregem meum de manu eorum, quibus 
expedit ut mola asinaria alligetur ad collum, quam ut minimum 
scandalizent de populo meo; et haec erit eorum poena uel maxima: ut 
ultra non pascant gregem meum ne, sub occasione ouium, seipsos pascant 
et opes congregent; et liberabo populum meum de ore eorum'. 'requiram' 
inquit 'de manu', et 'liberabo de ore', quo auidis faucibus deuorantur; 
cum autem requisierit oues, uisitat eas quasi aegrotantes atque 
macilentas et pastorum neglegentia dissipatas; et liberabit de omnibus 
locis in die nubis et caliginis - de qua loquitur et ioel: adest dies 
domini, et prope est; dies tenebrarum et caliginis, dies nubis et 
nebulae -. tunc educuntur de terris, ut inducantur in terram suam quae 
est terra uiuentium, et ipse eas pascat in montibus israel - de quibus 
loquitur dauid: leuaui oculos meos in montes, unde ueniet auxilium mihi 
-, et non solum in montibus, sed in riuis et in cunctis sedibus terrae, 
in pascuis uberrimis et in monte excelso - de quo esaias et michaeas 
plenius uaticinantur -, siue in montibus excelsis, israel; ibi 
requiescent in herbis uirentibus - et dicent: dominus pascit me, et 
nihil mihi deerit: in loco pascuae ibi me collocauit, super aquam 
refectionis educauit me -, et pascentur in pascuis pinguissimis super 
montes israel. et infinita promissio spes que beatitudinis, quando ipse 
dominus pollicetur dicens: 'ego pascam oues meas et nequaquam eas 
committam malis pastoribus, et ego eas accubare faciam, dicit dominus 
deus, ut requiescant in sinu abraham, isaac et iacob'. tunc quod 
perierat in gentium populis, requiretur, et quod errauerat in 
haereticorum persuasione, reducetur, et quod confractum fuerat, 
alligabitur, et quod contritum atque infirmum, consolidabitur - ut 
impleatur quod scriptum est: qui sanat infirmitates eorum, et alligat 
contritiones eorum. cor enim contritum et humiliatum deus non spernit; 
unde et sanctus loquitur: sana me, quoniam conturbata sunt ossa mea, et 
in tricesimo septimo psalmo, paenitens: non est, inquit, pax ossibus 
meis a facie peccatorum meorum -. et quod pingue, ait, erit et forte 
custodiam, ne uoretur a bestiis; et pascet oues suas in iudicio, sciens 
cui oui, quae pascua debeantur - diuersae enim sunt mansiones apud 
patrem. et non iudicat pater quemquam, sed omne iudicium dedit filio -. 
haec autem aduersum pastores locutus est. nunc loquitur ad oues, id est 
ad populum, et ad utriusque pecoris gregem, id est ouium et caprarum, et
 non solum ad oues et capras, sed ad arietes et hircos qui sunt in 
gregibus principes; quibus ait: 'nonne uobis satis erat quod bonis 
scripturarum pascuis uescebamini? sed insuper reliquias pascuarum 
uestrarum conculcabitis pedibus, et, cum aquam eloquiorum dei purissimam
 biberetis, reliquas aquas pedibus turbabatis, ut populus meus 
conculcatas a uobis pascuas et turbidas aquas manducaret et biberet, et,
 uestro uitio, quod per se bonum erat, corruptum uiolatum que 
susciperet'. quod et omnes quidem haeretici faciunt, ut carpant eloquia 
scripturarum, et quantum in se est maculent; sed ecclesiastici uiri qui 
dogmatum non custodiunt ueritatem, sed de suo corde confingunt magistram
 que habent praesumptionem suam, simili errore retinentur; qui cum 
populo persuaserint uera esse quae fingunt, et in theatralem modum 
plausus concitauerint, et clamores immemores fiunt imperitiae suae, et, 
adducto supercilio libratis que sermonibus atque trutinatis, magistrorum
 sibi assumunt auctoritatem. uideamus igitur quid sit iudicium inter 
pecus et pecus et quo iudicio iudicet eos bonus pastor et uerus, qui 
accepit omne iudicium a patre: ecce, inquit, ipse ego iudico inter pecus
 pingue et macilentum (siue inter forte et infirmum): fortes enim 
lateribus et humeris suis impingunt atque collidunt infirma pecora et 
cornibus uentilant, nescientes in lege taurum cornupetam debere puniri; 
impingebant autem lateribus et cornibus uentilabant, donec dispergerent 
et eicerent oues foras: superbia enim maiorum et praepositorum 
iniquitate frequenter pelluntur ecclesia, ut dispergantur a domino quos 
ipse saluauit; sed non dimittet eos ultra dominus in rapinam, et 
iudicabit inter pecus et pecus: non inter nomina dignitatum quibus 
tument praepositi, sed inter hominem et hominem, iuxta id quod uterque 
seruus est domini. tunc suscitabit pastorem unum - qui dicit in 
euangelio: ego sum pastor bonus -, seruum suum dauid - secundum id quod 
formam serui est dignatus assumere; qui 'dauid' interpretatur 'fortis 
manu' -; ipse pascet eos.
et dominus erit eis in deum - uel filius et pater, uel certe pastor 
iuxta assumptam carnem. 'dominus' autem et 'deus', iuxta: 'uerbum', quod
 erat in principio apud 'deum' -. qui dauid, proficientibus pecudibus in
 rationale animal, nequaquam pastor uocabitur sed princeps in medio 
eorum - de quo scriptum est: medium uestrum stat, quem uos ignoratis -. 
tunc ponet cum eis pactum pacis - nequaquam bellorum atque discordiae 
quia: factus est in pace locus eius, sed pacis christi: quae exsuperat 
omnem sensum - qui dicit: pacem meam do uobis, pacem meam relinquo 
uobis; et cessare faciet bestias pessimas de terra - mitius: uel 
perturbationes quibus animae uexantur humanae, uel aduersariae 
potestates a quibus impugnantur -, et qui habitant in deserto securi 
dormient in saltibus - dominus enim: reuelabit condensa siluarum et in 
templo eius omnes dicent gloriam. eiectis autem bestiis et redacta terra
 in solitudinem, ab istiusmodi animantibus securi dormient et dicent: 
dominus illuminatio mea et salus mea, quem timebo? -; et ponet eos, qui 
securi dormient, in circuitu montis uel collis sui, et erunt benedictio;
 tunc dabit imbrem in tempore suo, et pluuiae benedictionis erunt - quas
 in deuteronomii benedictionibus pollicetur -. et dabit, inquit, lignum 
uitae - de quo in genesi scriptum est -, lignum que sapientiae - de quo 
dicitur: lignum uitae est omnibus qui assumunt ea -: dabit autem fructum
 suum quando et terra dederit fructum suum, siue ligna regionum, 
sanctorum plurima multitudo; et terra dabit germen suum: ueritas enim de
 terra orta est; et erunt in terra sua absque timore, siue in spe pacis,
 in terra uiuentium - terra mansuetorum de qua scriptum est: beati 
mites, quoniam ipsi possidebunt terram -, ut rerum omnium felicitate 
cognoscant quod ipse sit dominus, quando contriuerit catenas uel 
circulum ferreum iugi eorum quo quasi grauissimo premebantur imperio, et
 eruerit eos de manu imperantium, siue seruitute affligentium eos: 
seruus est enim unusquisque eius a quo uincitur. et nequaquam erunt 
ultra in rapinam daemonicis gentibus, nec bestiae terrae deuorabunt eos 
de quibus diximus, sed habitabunt confidenter absque ullo terrore iuxta 
superiorem expositionem. et suscitabo, inquit, eis germen nominatum 
(siue plantationem pacis) - quae loquitur in euangelio: ego sum uitis 
uera -, et non erunt ultra imminuti fame in terra - ergo fames in 
terrenis est; fames autem audiendi sermonem dei, quae, sub pastore bono,
 et germine nominato atque omnium sermone celebrato, et plantatione 
pacis, nequaquam erit in terra -, neque amplius opprobriis gentium 
subiacebunt - ut dicant: ubi est dominus deus eorum? -; et scient post 
haec omnia, quod non solum ipse sit dominus - quod et supra quoque 
dixerat -, sed cum additamento quod dominus omnium proprie deus eorum 
sit cum eis - qui dicit in euangelio ad apostolos: ecce ego uobis cum 
sum cunctis diebus, usque ad consummationem saeculi -; cum autem fuerit 
ipse dominus deus eorum, tunc et ipsi erunt populus eius: non quilibet, 
sed qui meruerint appellari domus israel. ac ne putaremus uniuersa quae 
dicta sunt, ad pastores et oues hircos que et arietes pertinere, soluit 
aenigma, immo metaphoran~g, et ponit manifestius: uos autem oues meae, 
et oues pascuae meae homines estis; omnis igitur sermo de hominibus est,
 ad quos dicit: ego dominus deus uester, dicit dominus deus.
</p><p>35. et factus est sermo domini ad me, dicens: fili hominis, pone 
(siue conuerte) faciem tuam aduersum montem seir, et prophetabis de eo 
(siue ad eum), et dices illi: haec dicit dominus deus: ecce ego ad te, 
mons seir; et extendam manum meam super te, et dabo te desolatum atque 
desertum. urbes tuas demoliar (siue in urbibus tuis faciam solitudinem),
 et tu desertus eris, et scies quia ego sim dominus. eo quod fueris 
inimicus sempiternus, et concluseris filios israel in manus gladii (siue
 et assederis domui israel fraudulenter in manu gladii) in tempore 
afflictionis eorum, in tempore iniquitatis extremae; propterea, uiuo 
ego, dicit dominus deus, quoniam sanguini tradam te (siue quoniam in 
sanguine peccasti), et sanguis te persequitur, et cum sanguinem oderis, 
sanguis persequitur te. et dabo montem seir desolatum et desertum, et 
auferam de eo euntem et redeuntem (siue homines et iumenta), et implebo 
montes eius occisorum suorum (siue uulneratorum) in collibus tuis, et in
 uallibus tuis atque torrentibus interfecti gladio cadent. in 
solitudines sempiternas tradam te, et ciuitates tuae non habitabuntur, 
et scietis (siue scies) quoniam ego sum dominus. eo quod dixeris: duae 
gentes et duae terrae (siue regiones) meae erunt, et hereditate 
possidebo eas, cum dominus esset ibi; propterea, uiuo ego, dicit dominus
 deus, quia faciam iuxta iram (siue inimicitiam) tuam, et secundum zelum
 tuum quem fecisti, odio habens eos, et notus efficiar tibi cum 
iudicauero te; et scies quia ego sum dominus. audiui uniuersa opprobria 
tua (siue uocem blasphemiarum tuarum) quae locutus es (siue quia locutus
 es) de montibus israel: deserti nobis dati sunt ad deuorandum. et 
insurrexistis super me ore uestro (siue magnifice locutus es super me 
ore tuo), et rogastis aduersum me (siue uociferati estis contra me) 
uerba uestra; ego audiui. haec dicit dominus deus: laetante uniuersa 
terra, in solitudinem te redigam; sicuti gauisus es super hereditate 
domus israel, eo quod fuerit dissipata, sic faciam tibi: dissipatus 
(siue desertus) eris, mons seir, et omnis idumaea, et scient quia ego 
sum dominus. (illud autem quod in lxx additum est: et consumentur, in 
hebraico non habetur). si semper in prophetis esset sermo dei et iuge in
 pectore eorum haberet hospitium, numquam crebro hiezechiel poneret: 'et
 factus est sermo domini ad me dicens', sed quia ob humanam fragilitatem
 et uitae huius necessitates interdum recedebat ab eis, propterea 
ioannes baptista loquitur: qui misit me baptizare, ipse dixit mihi: 
super quem uideris spiritum sanctum in specie columbae descendentem et 
manentem in eo, ipse est - numquam enim proprium esset in christo quod 
additur: et manentem in eo, nisi ab aliis nonnumquam recederet -, 
alioquin et ad moysen loquitur deus: auferam de spiritu qui in te est - 
quem utique non haberet nisi ad eum a domino descendisset -. omnis autem
 istius capituli prophetia est contra montem seir - filiorum uidelicet 
esau et edom, qui graece et nostra lingua appellantur idumaei, eo quod, 
in tempore necessitatis et angustiae quando iudas capiebatur a 
babyloniis, insultauerint eis, et, eiecto populo iudaeorum, sibi 
putauerint terram traditam ad possidendum, et non solum non susceperint 
suos filios, uidelicet iacob fratris sui, sed persecuti sint et 
concluserint in manus gladii; unde manifestius interpretatus est 
symmachus: sanguinem tuum odisti et sanguis persequitur te -. 
prophetatur autem quod et ipse capiendus sit et redigendus ad 
solitudines sempiternas, et rerum fine cognoscat esse iudicem deum, eo 
quod dixerit: duae gentes et duae regiones meae sunt - uel idumaeorum et
 iudaeorum, uel certe iudae et israel, duarum uidelicet et decem tribuum
 -. et locutus es de montibus israel, dicens: deserti nobis dati sunt ad
 deuorandum, non considerans quod haec contra deum blasphemia 
redundaret; unde sequitur: laetante uniuersa terra, in solitudinem te 
redigam; et est sensus: 'cum omnis terra iudaea receperit pristinum 
statum, tu permanebis in solitudine sempiterna' - quod que infertur: 
sicuti gauisus es super hereditate domus israel, eo quod fuerit 
dissipata, sic faciam tibi, in septuaginta non habetur, sed sub 
asteriscis de theodotionis editione additum est -. omnis autem ira dei 
illuc proficit contra montem seir, ut cum fuerit dissipatus, et ipse et 
uniuersa idumaea cognoscant quia ipse sit dominus. haec iuxta historiam,
 et sensum magis quam uerba cursim dixerim; transibo ad anag�g�n~g, et 
studio breuitatis pauca perstringam. pone, inquit, (siue conuerte) 
faciem tuam aduersum montem seir; et significanter ait 'conuerte': ab 
alia prophetia ad aliam prophetiam, 'faciem' autem: non corporis sed 
animi - de qua dicit et apostolus: nos autem omnes reuelata facie 
gloriam domini contemplantes -; mons autem 'seir', qui interpretatur 
'hispidus' et 'pilosus', contraria fortitudo accipienda est, quae 
praesidebat genti filiorum esau et se contra populum 'iuda', id est 
'confessionis' et uerae fidei, erexerat - quod si prudens lector 
opposuerit quomodo in isto loco 'seir', hoc est 'hispidus' et 'pilosus',
 intellegatur in malam partem cum helias quoque uir pilosus dictus sit, 
breuiter respondebo: de esau scriptum esse quod rufus fuerit et quasi 
pellis hispidus, de helia uero quod uir tantum pilosus: in esau, qui 
sanguinarius et cruentus, pelli hispidae comparatur, mortalium operum et
 ipsius mortis indicium est, in helia uirilitatis augmentum, quamobrem 
et habitatio eius in solitudine et conuersationis austeritas, non solum 
uirum sed et uirum fortissimum demonstrabat; porro iacob, qui 
supplantauerat esau et primogenita eius acceperat, quia simpliciter 
habitabat domum et non erat uenator, sicut gigas nembroth, idcirco leuis
 appellatur et nitidus -. uideamus ergo quid dici praecipiat deus ad 
montem, siue contra montem seir: 'ecce ego ad te, mons seir, non mittam 
angelos, nec aliis utar ministris, sed ipse ad te ueniam; et extendam 
manum meam super te, ut habitum percutientis assumam, et dabo te 
desolatum atque desertum, ut, qui male habitabaris et plurimos habebas 
impietatis tuae socios, intantum ut et urbes exstrueres imperium que 
tibi proprium uindicares, nunc, desolatus cum urbibus tuis - quas et 
hieremias destruere iubetur atque suffodere ut bonas pro eis exstruat 
ciuitates -, in eo proficias, ut scias quod ego sim dominus quem ante 
solitudinem tui nosse non poteras'. omnis autem causa peccati: quod 
fuerit inimicus sempiternus; unde dicit et psalmus: irascimini et nolite
 peccare, ut cito conciliemur inimicis et odia caritate mutemus; sed non
 talis mons seir, qui super inimicitias sempiternas conclusit, siue 
obsedit, filios israel dolo in manu gladii; ex quo intellegimus: 
quicumque gladium arripuerit contra filios dei et dolose aliquid egerit 
et obsederit eos, habere in manu gladii montem seir in tempore 
iniquitatis extremae: quando dies pessimi sunt, et: mundus in maligno 
positus est, et: multiplicata iniquitate refrigescit caritas multorum. 
est autem et aliud peccatum montis seir: ut, quoniam oderat sanguinem 
iustorum quem singulis per singulis persecutionibus cupiebat effundi, ab
 ipso sanguine sustineat persecutionem - unde et sub altari sanctorum 
animae clamitant et ultionem a domino sui sanguinis deprecantur -. et 
auferuntur de monte seir euntes et redeuntes, id est omnis habitator, 
siue homines et iumenta quae saluantur in ecclesia - de quibus scriptum 
est: homines et iumenta saluos facies, domine -; quod in monte seir 
utrumque deletur, ut et hi qui uidentur aliquid habere rationis, et illi
 qui simplici fide contenti sunt, deo iubente dispereant. et implentur 
montes eius uulneratorum et occisorum; et non solum montes, qui ad 
impietatis uerticem peruenerunt, sed colles quoque, hoc est inferiores 
discipuli montis seir, et ualles, quae in ima depressae sunt, siue 
torrentes, qui turbidas habent aquas et hinc inde collectas uenientes 
que de superbia, uel, iuxta septuaginta, campos, qui medii inter colles 
et ualles sunt: hi omnes interfecti cadent gladio domini et extentae 
manus atque percutientis, ut redigantur in solitudines sempiternas; et 
si quae erant ciuitates, hoc est conciliabula malae habitationis, et 
ipsae dispereant et desinant in malam partem habere consensum, et 
diuidantur linguae eorum ne turrem blasphemiae contra deum possint 
exstruere; et, redactae in solitudinem atque desertum, cognoscant quod 
ipse sit dominus. nec sufficit monti seir tanta dixisse tanta que 
fecisse quae praeteritus sermo narrauit, sed hoc quoque per superbiam 
locutus est: 'duae gentes et duae terrae (siue regiones) meae sunt: et 
idumaea uidelicet et iudaea, et haereticos et ecclesiasticos, pariter 
possidebo'. 'et hoc' inquit 'dixisti, cum dominus esset ibi, qui suo 
populo praesidebat'. propterea iurat dominus et dicit: 'uiuo ego, dicit 
dominus deus, quod, iuxta iram tuam qua saeuiebas in populum dei, et 
zelum tuum quo persequebaris christi familiam, odio habens eos quos 
possidere cupiebas, cum te percussero et iudicauero, tunc tibi notus 
efficiar. et scies quod opprobria tua atque blasphemias non alio 
referente cognouerim, sed ipse audierim quae locutus es contra montes 
israel, dicens: deserti nobis dati sunt ad deuorandum montes israel' - 
moysen, prophetas, apostolos debemus accipere, quos haeretici et 
haereticorum princeps diabolus sibi putant traditos ad deuorandum, 
quando aut rarus aut nullus in ecclesia reperitur qui possit pugnare pro
 montibus domini et eorum lacerationem sua uoce defendere -. 'et 
insurrexistis' inquit 'super me ore uestro, siue magnifice locuti estis,
 non, ut putatis contra montes, sed per illos aduersum me, et rogastis, 
siue clamastis, aduersum me; omnes enim preces uestrae, o mons seir et 
socii montis seir - - de quibus supra dictum est: implebo montes eius et
 colles et ualles et campos (siue torrentes) -, fuerunt aduersum me: 
nequaquam preces et orationes, ut putatis ad deum, sed clamor 
uociferationis atque blasphemiae'. unde et dominus comminatur et dicit: 
'sicuti gauisus es super hereditate domus israel quando tuis 
persecutionibus dissipata est atque lacerata et in toto orbe dispersa, 
sic faciam tibi: laetante enim uniuersa terra uiuentium terra que 
sanctorum, et omnibus conuersis ad seruitutem dei, tu dissipatus eris, 
mons hispide, mons pilose, et omnis idumea - opera uidelicet terrena et 
cruori et sanguini dedita -, ut tunc cognoscas quod ipse sim dominus qui
 alibi sum locutus: ego sum dominus deus uester'.
</p><p>36. tu autem, fili hominis, propheta super montes israel, et 
dices: montes israel, audite uerbum domini.
haec dicit dominus deus: eo quod dixerit inimicus de uobis: euge, 
altitudines (siue solitudines) sempiternae in possessionem datae sunt 
nobis; propterea uaticinare et dic: haec dicit dominus deus: pro eo quod
 desolati estis et conculcati per circuitum (siue pro eo quod dispersi 
estis ab his qui in circuitu uestro sunt), et facti in hereditatem (siue
 in possessionem) reliquis gentibus, et ascendistis super labium linguae
 et opprobrium populis (siue gentibus); propterea, montes israel, audite
 uerbum domini dei: haec dicit dominus deus montibus et collibus, 
torrentibus uallibus que et desertis, parietinis (siue dissipatis) et 
urbibus derelictis, quae depopulatae sunt et subsannatae (siue 
conculcatae) a reliquis gentibus per circuitum. propterea haec dicit 
dominus deus: quoniam in igne zeli mei locutus sum de reliquis gentibus,
 et de idumaea uniuersa, qui dederunt terram meam sibi in hereditatem 
cum gaudio et toto corde et ex animo et eiecerunt eam ut uastarent (siue
 cum gaudio despicientes animas ut subuerterent eas in uastatione), 
idcirco [ait] uaticinare super terram israel, et dices montibus et 
collibus, iugis et uallibus: haec dicit dominus deus: ecce ego in zelo 
meo et in furore meo locutus sum, eo quod confusionem (siue opprobria) 
gentium sustinueritis; idcirco haec dicit dominus deus (siue adonai 
dominus): ego leuaui (siue leuabo) manum meam, ut gentes quae in 
circuitu uestro sunt, ipsae confusionem (siue ignominiam) suam portent; 
uos autem, montes israel, ramos uestros (siue uuas uestras) germinetis, 
et fructum uestrum afferatis populo meo israel, prope est enim ut 
ueniat. quoniam ecce ego ad uos, et conuertar ad uos (siue respiciam 
uos), et arabimini et accipietis sementem; et multiplicabo in uobis 
homines, omnem que domum israel, et habitabuntur ciuitates et ruinosa 
instaurabuntur (siue deserta aedificabitur). et replebo uos hominibus et
 iumentis, et multiplicabuntur et crescent; et habitari uos faciam sicut
 a principio, bonis que donabo maioribus quam habuistis ab initio, et 
scietis quia ego sum dominus. et adducam (siue generabo) super uos 
homines, populum meum israel, et hereditate possidebunt te (siue uos), 
et eris (siue eritis) eis in possessionem, et non addes ultra ut absque 
eis sis (siue et non addetis ultra ut absque liberis uos faciant). haec 
dicit dominus deus: pro eo quod dixerunt de uobis (siue tibi): 
deuoratrix hominum es, et suffocans gentem tuam; propterea homines non 
comedes amplius, et gentem tuam non necabis ultra, ait dominus deus. nec
 auditam faciam in te (siue in uobis) amplius confusionem (uel 
ignominiam) gentium, et opprobria populorum nequaquam portabis (siue 
portabitis), et gentem tuam non amittes amplius (siue gens tua absque 
liberis ultra non erit), dicit dominus deus. supra ponitur prophetae 
facies, siue conuertitur, aduersum montem seir; hic filius hominis 
loquitur ad montes, siue super montes, israel qui iubentur dei audire 
sermonem, et, ut parumper differam tropologiam, totius ad montes israel 
prophetiae breuiter hic sensus est: 'quia insultauit uobis inimicus, hoc
 est mons seir, et putauit quod in perpetuum ipse uos possideret et 
altitudines quondam domini nunc desertas cessisse sibi in hereditatem, 
et non solum dixit sed et aliquanto tempore uos possedit intantum ut 
superbe loqueretur contra uos, opprobrium essetis cunctis gentibus, 
propterea haec dicit dominus deus, non solum monti seir, sed et montibus
 eius et collibus, torrentibus, uallibus et desertis atque uastatis et 
urbibus derelictis: quoniam in igne zeli sui et aduersum omnes quidem 
gentes, sed praecipue contra idumaeam locutus sit, quae cum ceteris' 
inquit 'gentibus tenuit terram meam in possessionem, et possedit gaudio,
 et toto corde possedit, ut eiceret habitatores de ea, terram que 
uastaret. propterea loquere' ait 'propheta super terram israel, et dices
 montibus et collibus et iugis - pro quibus septuaginta napas~g 
interpretati sunt, quae nos nemorosa intellegimus loca -, et uallibus: 
haec dicit dominus deus: in zelo et in furore meo opprobrii uestri ultor
 existam: et leuabo manum meam, ut gentes quae in circuitu uestro sunt, 
ignominiam et confusionem suam portent; uos autem, o montes israel, 
secundum pristinum statum germinetis, uirgulta ramos que mittatis - 
siue, iuxta septuaginta, afferatis uuas -, quibus populus meus saturetur
 israel; quod non putetis post longum tempus futurum, prope est, instat 
et ueniet tempus. ac ne uobis uideatur hoc esse difficile, ipse ego 
ueniam ad uos et, qui a uobis recesseram, conuertar ad uos, ut pristinam
 culturam recipiatis et semente omnia compleantur, ita ut multi in uobis
 sint homines, et habitentur ciuitates quae prius destructae fuerant. et
 non solum homines multiplicabo, sed et iumenta aeque multiplicabuntur 
et crescent; et habitari uos faciam sicut a principio, quando, moyse 
duce, trans iordanem duae et semis tribus acceperunt possessionem et, 
sub iesu filio naue, aliae nouem et semis tribus terram iudaeam 
possederunt; bonis que uos donabo multo maioribus quam fuistis ab initio
 priusquam captiuitates uarias sentiretis; et cum hoc uobis fecero, tunc
 cognoscetis quod ego sim dominus. et impleberis' inquit 'o terra 
israel, populo meo qui te hereditate tenturus est, et eris eis 
possessio, et non addes ultra ut absque filiis sis. cum autem 
multiplicatus fuerit uester habitator, o montes israel, tunc nequaquam 
dicent inimici uestri contra uos quod homines deuoretis et absque 
liberis sit uestra possessio, sed e contrario multiplicetis homines, et 
largissimam prolem uestra posteritas germinet. nec audies' inquit 
'amplius nec sustinebis confusionem gentium, sed nec amittes gentem tuam
 ut aliquando sustineas captiuitatem, quoniam dominus locutus est'. haec
 paraphrastik�s~g more iudaico dixerimus, quae illi exspectant in mille 
annorum regno, quando ciuitatem hierusalem asserunt exstruendam et 
templum, quod in fine huius uoluminis describitur, et rerum omnium 
felicitatem, quorum nonnulli arbitrantur sub zorobabel haec fuisse 
completa - sed quomodo stare poterit hoc quod dicitur: et habitari uos 
faciam sicut a principio bonis que donabo maioribus quam habuistis ab 
initio? sub zorobabel enim, ezra et neemia pauci de populo sunt reducti,
 et ipsi, obedientes medis ac persis et deinceps macedonibus et 
aegyptiis atque romanis, usque ad titum et uespasianum diuersarum 
gentium regibus seruierunt et usque hodie seruiunt, ut stare omnino non 
possit hoc quod in extrema dicitur prophetia: et opprobrium populorum 
nequaquam portabis, et gentem tuam non amittes amplius -; et quia longum
 est nunc aduersum dogma iudaicum et beatitudinem uentri et gutturi 
iudaico seruientem, qui omnia terrena desiderant et dicunt: manducemus 
et bibamus - de quibus et apostolus loquitur: esca uentri et uenter 
escis: deus autem et hunc et illa destruet -, in breui explanatione 
dicere, nunc ad spiritalem intellegentiam transeamus, iuxta quam et 
esaiae extremas partes interpretati sumus; neque enim iuxta iudaicas 
fabulas, quas illi deuter�seis~g appellant, gemmatam et auream de caelo 
exspectamus hierusalem nec rursum passuri circumcisionis iniuriam nec 
oblaturi taurorum et arietum uictimas nec sabbati otio dormiemus - quod 
et multi nostrorum, et praecipue tertulliani liber qui inscribitur 'de 
spe fidelium' et lactantii 'institutionum' uolumen septimum, pollicetur,
 et uictorini pictabionensis episcopi crebrae 'expositiones' et nuper 
seuerus noster in dialogo cui 'gallo' nomen imposuit, et, ut graecos 
nominem et primum extremum que coniungam, irenaeus et apollinaris -. nos
 ergo montes israel, prophetas et apostolos esse dicimus qui audiunt 
uerbum dei et quibus diabolus insultauit inimicus, dicens: 'euge, 
excelsi quondam montes - de quibus scriptum est: montes in circuitu 
eius, et dominus in circuitu populi sui - mihi dati sunt in 
possessionem, quando persecutionis angustiis desolati sunt et conculcati
 per circuitum, et facti in hereditatem reliquis gentibus et ab omnibus 
blasphemati'. propterea loquitur dominus conculcatis montibus et 
desolatis, et non solum montibus, sed et inferioribus ac per singulos 
gradus in terra iudaea, hoc est in monte ecclesiae, constitutis - de qua
 scriptum est: non potest ciuitas abscondi super montem posita -, et 
collibus atque torrentibus, quorum hieme persecutionum et tempestate 
pressurae augetur fides, uallibus quoque his qui in humilitate depressi 
sunt, et desertis ecclesiis, et parietinis, atque in toto orbe 
ecclesiarum conciliabulis derelictis - qualis sub diocletiano et 
maximiano in toto orbe persecutio fuit, per quam proscriptae sunt 
ecclesiae atque uastatae, quando subsannauerunt ecclesiam omnes 
gentilium et haereticorum gentes per circuitum -: quod igne zeli furoris
 sui locutus sit; et proprie aduersum idumaeam quae terrenis operibus 
uolebat omnes, deposita imagine caelestis, portare imaginem terreni: 
illi enim dederunt terram dei sibi in hereditatem, et ex toto corde 
atque ex animo ecclesiam domini persecuti sunt et eiecerunt eam de 
sedibus suis et uastauerunt. sed quid profuit nationibus, quid iuuit 
haereticorum gentes insultasse terrae domini, cum dominus loquatur ad 
eam, et montibus illius collibus que ac iugis siue nemorosis locis, quae
 amoenitate uirebant paradisi, et collibus, de quibus supra diximus, in 
zelo et in furore suo locutus sit, et pro opprobrio gentium leuet manum 
suam contra aduersarios qui ecclesiam persecuti sunt, ut portent 
confusionem et ignominiam suam?: tunc, persecutoribus interfectis et 
pace ecclesiae reddita, montes israel, apostoli uidelicet et apostolici 
uiri, germinabunt arbores suas et extendent ramos, uuas que afferent 
calcandas in prelo domini, de quibus musta funduntur quae inebrient 
credentium populos, et exprimitur uinum quod laetificat cor hominis, ut 
omnis fructus montium, de quibus conficitur panis de caelo descendens, 
comedatur a populo dei israel. et ne forsitan desperemus in 
persecutionibus, additur: prope est tempus ut ueniat - ueniens enim 
ueniet et non tardabit -; unde suum, ad montes et ad eos qui in 
tribulationibus perdurarunt, pollicetur aduentum, atque promittit quod, 
post persecutionis ardorem, exerceatur terra prius decerpta christi 
uomere, et omnem uirtutum sementem recipiat de qua nascantur et 
multiplicentur homines et omnis domus israel. cum que ciuitates, hoc est
 ecclesiae credentium, fuerint inhabitatae redeuntibus turbis, tunc 
nequaquam solum homines qui pollebunt scientiam scripturarum, sed et 
iumenta simplices quique credentium, multiplicabuntur atque succrescent;
 et habitabuntur ecclesiae sicut a principio, hoc est priusquam esset 
persecutio, bonis que florebunt maioribus quam habuerunt ab initio, 
martyrum uictoriis coronatae. et tunc scient quod ipse sit dominus qui 
restituit plebem suam pristino statui quae possideat ecclesias et ipsa 
sit ecclesiarum hereditas, et nequaquam ultra absque liberis sit quos in
 persecutione perdiderat. unde iubetur prophetae ut loquatur ad terram 
mansuetorum terram que uiuentium, siue ad montes israel, et dicat: 
'persecutorum ultra non patieris opprobrium, nec insultabunt iugulatum 
populum tuum sicut oues occisionis; pace enim reddita, opprobria 
uniuersa cessabunt, nec sustinebis confusionem et ignominiam inter 
diuersas in circuitu nationes, sed gentem tuam habebis et populum, quia 
ueritas promissionis, domino loquente, firmata est'. et factum est 
uerbum domini ad me, dicens: fili hominis, domus israel habitauerunt 
(siue habitauit) in terra sua, et polluerunt eam in uiis suis et in 
studiis (siue idolis) suis; iuxta immunditiam menstruatae facta est uia 
eorum coram me. et effudi indignationem meam (siue furorem meum) super 
eos, pro sanguine quem effuderunt super terram; in idolis suis 
polluerunt eam. et dispersi eos in gentes, et uentilati sunt (siue 
uentilaui eos) in terras (siue in regiones); iuxta uias eorum et 
adinuentiones (siue peccata) eorum iudicaui eos. et ingressi sunt ad 
gentes ad quas introierunt, et polluerunt nomen sanctum meum, cum 
diceretur de eis: populus domini iste est, et de terra eius egressi 
sunt. et peperci nomini meo sancto (siue peperci eis propter nomen 
sanctum meum), quod polluerat domus israel in gentibus ad quas ingressi 
sunt. idcirco dices domui israel: haec dicit dominus deus: non propter 
uos ego faciam, domus israel, sed propter nomen sanctum meum, quod 
polluistis in gentibus ad quas intrastis; et sanctificabo nomen meum 
magnum quod pollutum est inter gentes, quod polluistis in medio earum, 
ut sciant quia ego sum dominus, dicit dominus exercituum, cum 
sanctificatus fuero in uobis coram eis. tollam quippe uos de gentibus, 
et congregabo de uniuersis terris, et adducam uos in terram uestram; et 
effundam (siue aspergam) super uos aquam mundam, et mundabimini ab 
omnibus inquinamentis uestris, et ab uniuersis idolis uestris mundabo 
uos. et dabo uobis cor nouum, et spiritum nouum ponam in medio uestri 
(siue dabo uobis), et auferam cor lapideum de carne uestra, et dabo 
uobis cor carneum; et spiritum meum ponam in medio uestri (siue dabo 
uobis), et faciam ut in praeceptis meis (siue in iustificationibus meis)
 ambuletis, et iudicia mea custodiatis et operemini (siue faciatis) ea. 
et habitabitis in terra quam dedi patribus uestris, et eritis mihi in 
populum et ego ero uobis in deum. et saluos uos faciam ex uniuersis 
inquinamentis (siue immunditiis) uestris, et uocabo fructum et 
multiplicabo illum, et non imponam (siue dabo) uobis famem. et 
multiplicabo fructum ligni et genimina agri, ut non portetis ultra 
opprobrium famis in gentibus. et recordabimini uiarum uestrarum 
pessimarum, studiorum que non bonorum, et displicebunt uobis iniquitates
 uestrae et scelera uestra. non propter uos faciam, ait dominus deus; 
notum sit uobis: confundimini et erubescite super uiis uestris, domus 
israel. haec dicit dominus deus: in die qua mundauero uos ex omnibus 
iniquitatibus uestris, et habitari fecero urbes et instaurauero ruinosa,
 et terra deserta fuerit exculta quae quondam erat desolata in oculis 
omnis uiatoris, dicent: terra illa inculta (siue deserta) facta est ut 
hortus uoluptatis, et ciuitates desertae et destitutae atque suffossae 
munitae sederunt. et scient gentes quae derelictae fuerint in circuitu 
uestro, quia ego dominus aedificaui dissipata et plantaui inculta; ego 
dominus locutus sim et fecerim. haec dicit dominus deus: adhuc in hoc 
inueniet me domus israel (siue quaerar domui israel) ut faciam eis: 
multiplicabo eos sicut gregem hominum (siue ut oues homines), ut gregem 
sanctum (siue ut oues sanctas), ut gregem (siue oues) hierusalem in 
solemnitatibus eius: sic erunt ciuitates desertae et plenae gregibus 
(siue ouibus) hominum, et scient quia ego sum dominus. perspicua sunt 
quae dicuntur, et omnis sensus montium israel, qui prius deserti fuerant
 et postea restituti, nunc manifestius ponitur, reddit que causas deus 
quare populum israel captiuitati tradiderit, et propter suam clementiam 
pollicetur reducturum se eos in terram iudaeam, et multo ampliora 
tributurum quam abstulerat - quod quidam iudaeorum referunt ad zorobabel
 tempora, quando, cyro rege persarum laxante captiuitatem eorum, de 
tribu iuda et beniamin plurimi reducti sunt in iudaeam; alii uero ad 
mille annorum regnum referunt, quando sub christo, quem putant esse 
uenturum, et ciuitas exstruatur hierusalem et aedificetur templum, de 
quo in ultima parte huius prophetiae dicturi sumus -. et interim, ut 
iudaicas fabulas relinquamus et interminabiles genealogias, iuxta 
consuetudinem nostram breuiter perikop�n~g huius capituli percurramus, 
et quid nobis uideatur iuxta ecclesiasticam intellegentiam disseramus. 
domus israel, hoc est populus iudaeorum, habitauit quondam in terra sua,
 hoc est in terra iudaeae, quando educta est de aegypto; sed polluerunt 
eam in uiis et in studiis, siue idolis, suis; et intantum exstitere 
polluti, ut immunditiae mulieris menstruatae comparati sint. propter 
quod deus effundit indignationem suam super eos pro sanguine prophetarum
 atque iustorum quem fuderunt super terram - dicente in euangelio 
saluatore: hierusalem hierusalem, quae occidis prophetas et lapidas eos 
qui ad te missi sunt, et iterum: amen, amen dico uobis: requiretur 
sanguis qui effusus est a generatione hac, a sanguine abel iusti, usque 
ad sanguinem zachariae filii barachiae quem effuderunt inter altare et 
templum -; non solum autem effuderunt sanguinem, sed et polluerunt 
terram sceleribus suis; quamobrem dispersit eos, uel sub babylonia 
captiuitate, uel sub romana quando uere effuderunt sanguinem christi, et
 uentilati sunt in terras quomodo paleae uentilantur, et iuxta uias suas
 et inuentiones pessimas iudicati, ita ut in gentibus quoque ad quas 
captiui ducti fuerant polluerunt nomen sanctum dei, eo quod per 
irrisionem dicerent uniuersae nationes: 'ecce populus dei iste est, qui 
se iactabat proprie nosse cultum dei'. 'quod cum uidissem,' ait 'non 
propter eos, sed propter nomen meum sanctum - creator enim omnium sum - 
peperci eis; et sanctificaui illos et gloriae pristinae restitui, ita 
ut, super credentes et ab errore conuersos, effunderem aquam mundam 
baptismi salutaris, et mundarem eos ab abominationibus suis et ab 
uniuersis erroribus quibus fuerunt occupati; et darem eis cor nouum, ut 
crederent in filium dei, et spiritum nouum' - de quibus loquitur dauid: 
cor mundum crea in me, deus; et spiritum rectum innoua in uisceribus 
meis -. et considerandum quod cor nouum et spiritus nouus detur post 
effusionem et aspersionem aquae; quando autem cor nouum datum fuerit et 
spiritus nouus, tunc auferetur de corde iudaico omnis duritia quae 
lapidi comparatur, et pro lapideo corde fit cor carneum, molle et 
tenerum, quod spiritum dei in se possit recipere et inscribi litteris 
salutaribus; tunc ambulabunt in praeceptis domini et custodient iudicia 
eius. et habitabunt in terra confessionis, quam dederat patribus eorum 
abraham, isaac et iacob et cunctis sanctis ac prophetis, et erunt in 
populum dei et dominus erit eis in deum, quod praesenti tempore 
comprobatur. cum que saluati fuerint, uocabit dominus frumentum et 
multiplicabit illud - nisi enim granum tritici cadens in terram mortuum 
fuerit, ipsum solum manet -, et nequaquam patientur famem - non famem 
panis et sitim aquae, sed famem audiendi sermonis dei - quam passus est 
ille qui, a patre profectus, omnem quam acceperat substantiam 
dissipauit, quando, famis necessitate cogente, porcorum pastus est 
siliquis. tunc multiplicabitur fructus ligni - hoc est sapientiae, de 
quo scriptum est: lignum uitae est omnibus qui requirunt eam - et 
genimina agri - in similitudinem iacob, cuius odor erat: quasi odor agri
 pleni cui benedixit dominus -, nec ultra portabunt opprobrium famis in 
gentibus quod hodieque iudaeorum patitur incredulitas; sed, postquam 
beatitudinem fuerint consecuti, imitabuntur apostolum qui dicit: non sum
 dignus uocari apostolus, quia persecutus sum ecclesiam dei. et 
recordabuntur uiarum suarum pessimarum et studiorum non bonorum quibus 
offenderant deum, et displicebunt eis iniquitates suae et scelera sua 
quibus prius errauerant. haec autem omnia tributurus est dominus, non 
propter eos qui proprio errore perierunt, sed propter nomen sanctum 
suum, unde prouocat domum israel ut confundatur et erubescat super 
prioribus uitiis, et suum intellegat creatorem. postquam autem 
mundauerit credentium ex iudaeis populum ab iniquitatibus suis, et 
habitari fecerit urbes ecclesiae et instaurauerit ruinosa quae in 
synagogis conciderant, et terra confessionis fuerit exculta caeremoniis 
dei quae quondam uisa est desolata omnibus sanctis qui terrenae 
conuersationis opera praetereunt, tunc omnes dicent: 'quomodo terra 
iudaea, quae quondam fuerat inculta, nunc habet similitudinem paradisi 
dei, et ciuitates iudaeae, quae desertae fuerant et destitutae et sua 
incredulitate suffossae, nunc erectae et munitae sunt in confessione et 
nomine domini saluatoris?'; ita ut omnis creatura cognoscat et 
multitudines angelorum quae terram ambiunt israel, quod dominus 
dissipatas aedificauerit ciuitates, et incultas plantauerit regiones, et
 quod pollicitus fuerit per prophetas opere compleuerit. nec hoc erit 
liberalitatis suae in populum quem saluauerit contentus munere, sed 
multo maiora praestabit: inuenietur enim a domo israel, qui multo 
tempore quaesitus fuerat et non inuentus, et, postquam inuenerit eum: 
multiplicabit eos sicut oues, non brutorum animantium sed oues hominum -
 qui rationis confessionis que sunt pleni -, sicut oues sanctas, et 
gregem hierusalem - in qua proprie dei cultus et uisio pacis est -, in 
solemnitatibus eius - quando comedimus azyma sinceritatis et ueritatis, 
et agni carnibus uescimur et cruore potamur, et in septem hebdomadibus 
et in tabernaculis huius saeculi domini domini, festa celebramus -, ut 
ciuitates, quondam desertae, plenae fiant gregibus hominum, et hac 
ratione cognoscant quod ipse sit dominus qui cuncta praestiterit. haec 
iuxta historiae ueritatem, immo iuxta prophetiae fidem, quomodo populus 
israel restituatur in integrum statum, et reliquiae populi iudaeorum, 
apostolo paulo docente, saluae sint in apostolis et in omnibus qui ex 
iudaeis in principio crediderunt et usque hodie redeunt ad ecclesiam, 
breuiter dixisse sufficiat; nunc tropologiae eadem breuitate aperiendus 
est sensus. quicumque de domo est israel et cernit pacem christi: quae 
exsuperat omnem sensum, habitat in terra sua ecclesia uel in carnis 
hospitio quod ei a deo traditum est; sin autem polluerit utramque terram
 in uiis suis pessimis et immunditiae mulieris menstruatae fuerit 
comparatus, effundit deus indignationem suam super eum, pro sanguine, 
uel suo uel eorum quos scandalizauerit et effuderit super terram, et 
peruersis cogitationibus quibus polluit eam. tunc dispergetur in gentes 
ut incredulis nationibus coaequetur, et uentilabitur in terra instar 
palearum ut a frumento ecclesiae separetur, et iudicetur secundum uias 
suas; quod si nec sic senserit peccatum suum sed polluerit nomen sanctum
 eius, dicent omnes inter quos habitauerit: 'ecce populus dei, ecce qui 
egressus est de terra eius, immo proiectus'. 'sin autem egerint 
paenitentiam et sanctificatus fuero in medio eorum, tunc omnis gentium 
turba cognoscet quod ego eos tollam de terris in quas dispersi erant, et
 reducam in terram ecclesiae; et effundam super illos nequaquam aquas 
baptismi salutaris sed aquas doctrinae et sermonis dei, et mundabo illos
 ab omnibus inquinamentis suis et ab uniuersis idolis atque erroribus 
quae in suo corde simulauerint. et dabo' inquit 'eis cor nouum quod per 
peccatum perdiderant, et spiritum rectum innouabo in cordibus eorum, et 
auferam cor lapideum, cor uidelicet incredulum, et dabo cor carneum, 
molle et tenerum quod dei praecepta suscipiat, ita ut ambulent in 
praeceptis meis et faciant iudicia quae prius neglexerant. et habitent 
in terra quam dederam patribus eorum, magistris uidelicet atque 
doctoribus, et rursum sit populus dei et dominus eis uertatur in deum 
quem prius offenderant. tunc saluabuntur ab uniuersis inquinamentis 
suis, et multiplicabitur eis frumentum de quo efficitur caelestis panis,
 et non patientur ultra famem sermonis dei. et multiplicabitur in eis 
lignum sapientiae, et genimina in eorum pectore complebuntur, nec erunt 
ultra opprobrium in gentibus. sed, postquam misertus eorum fuerit deus, 
recordabuntur uiarum suarum pessimarum, et scient ubi fuerint, et 
displicebunt sibi in iniquitatibus suis'; quod dicit dominus, non 
propter illos, sed propter suam se facere clementiam. unde et cohortatur
 errantes ut confundantur et erubescant in uiis suis, et restituantur in
 urbes ecclesiae quae rursum habitentur ab eis, et omnia quae in eis 
corruerant aedificentur, et ad pristinas redeant caeremonias, et terra 
quondam deserta, quae accolis et peregrinis et mundi huius 
conuersationem transeuntibus uisa fuerat desolata, reuertatur in 
pristinum statum, omnes que mirentur et dicant: 'terra illa inculta, 
terra deserta in qua omnes quondam periere uirtutes, nunc facta est 
quasi hortus uoluptatis et paradisus dei', et ciuitates quondam 
desertae, quae deum hospitem non habebant et destitutae erant a spiritu 
sancto et suffossae incredulitate, munitae erunt fide christi, ut sciant
 omnes in circuitu, quod dominus aedificauerit animas dissipatas, et 
plantauerit in eis atque conseuerit cunctarum uirtutum arbores, et ipse 
rebus praestiterit qui sermone promisit. rursum que cohortatur sermo 
propheticus paenitentes, ut, etiam cum regressi fuerint in ecclesias, 
semper requirant dominum et inueniant eum, ut multiplicentur redeuntium 
turbis greges domini, non iumentorum et brutorum animantium, sed greges 
hominum qui fidei rationis que sint pleni, greges sancti, greges urbis 
hierusalem, in cunctis solemnitatibus quas dei clementia receperunt, ut,
 postquam ciuitates domini huiuscemodi gregum multitudo compleuerit, 
tunc sciant omnes quod ipse sit dominus.
</p><p>37. facta est super me manus domini, et eduxit me in spiritu 
domini, et dimisit me in medio campi qui erat plenus ossibus; et 
circumduxit me per ea in gyrum: erant autem multa ualde super faciem 
campi, sicca que uehementer. et dixit ad me: fili hominis, putas ne 
uiuent ossa ista? et dixi: domine deus, tu nosti. et dixit ad me: 
uaticinare de ossibus istis, et dices eis: ossa arida, audite uerbum 
domini; haec dicit dominus deus ossibus his: ecce ego intromittam in uos
 spiritum et uiuetis, et dabo super uos neruos et succrescere faciam 
super uos carnes, et superextendam in uobis cutem, et dabo uobis 
spiritum, et uiuetis, et scietis quia ego dominus. et prophetaui sicut 
praeceperat mihi. factus que est sonitus, prophetante me, et ecce 
commotio; et accesserunt ossa ad ossa, unumquodque ad iuncturam suam. et
 uidi, et ecce super ea nerui et carnes ascenderunt, et extenta est in 
eis cutis desuper, et spiritum non habebant. et dixit ad me: uaticinare 
ad spiritum; uaticinare, fili hominis, et dices ad spiritum: haec dicit 
dominus deus: a quattuor uentis ueni, spiritus, et insuffla super 
interfectos istos, et reuiuiscant. et prophetaui sicut praeceperat mihi,
 et ingressus est in ea spiritus; et uixerunt, steterunt que super pedes
 suos, exercitus grandis nimis ualde. et dixit ad me: fili hominis, ossa
 haec uniuersa domus israel est; ipsi dicunt: aruerunt ossa nostra et 
periit spes nostra, et abscisi sumus. propterea uaticinare et dices ad 
eos: haec dicit dominus deus: ecce ego aperiam tumulos uestros, et 
educam uos de sepulcris uestris, populus meus, et inducam uos in terram 
israel; et scietis quia ego dominus, cum aperuero sepulcra uestra et 
eduxero uos de tumulis uestris, populus meus, et dedero spiritum meum in
 uobis et uixeritis, et requiescere uos faciam super humum uestram, et 
scietis quia ego dominus: locutus sum et feci, ait dominus deus. (lxx: 
et facta est super me manus domini, et eduxit me in spiritu domini, et 
posuit me in medio campi et hic erat plenus ossuum hominum; et 
circumduxit me super ea per gyrum in circuitu: et ecce multa nimis super
 faciem campi, et arida uehementer. et dixit ad me: fili hominis, si 
uiuent ossa haec? et dixi: domine, domine, tu nosti haec. et dixit ad 
me: fili hominis, propheta super ossa ista, et dices eis: ossa arida, 
audite uerbum domini; haec dicit dominus deus ossibus istis: ecce ego 
adducam super uos spiritum uitae, et dabo super uos neruos et inducam 
super uos carnes, et extendam super uos pellem, et dabo uobis spiritum 
meum, et uiuetis, et cognoscetis quoniam ego sum dominus. et prophetaui 
sicut praecepit mihi. et facta est uox, cum ego prophetarem, et ecce 
commotio; et accedebant ossa ad ossa ad iuncturam suam. et uidi, et ecce
 super ea nerui et carnes oriebantur, et ascendebant super ea pelles 
desuper, et spiritus non erat in eis. et dixit ad me: propheta super 
spiritum, propheta, fili hominis, et dic spiritui: haec dicit dominus 
dominus: a quattuor spiritibus ueni, spiritus, et insuffla super mortuis
 istis, et uiuant. et prophetaui sicut praeceperat mihi, et ingressus 
est in eos spiritus; et uixerunt, et steterunt in pedibus suis, 
congregatio multa uehementer nimis. et locutus est dominus ad me, 
dicens: fili hominis, ossa haec omnis domus israel est; ipsi dicunt: 
arida facta sunt ossa nostra, periit spes nostra, desperauimus. 
propterea uaticinare, et dic ad eos: haec dicit dominus dominus: ecce 
ego aperiam memorias uestras, et reducam uos de sepulcris uestris, 
populus meus, et introducam uos in terram israel; et cognoscetis quoniam
 ego sum dominus, cum aperuero sepulcra uestra ut educam uos de 
sepulcris uestris, populus meus, et dabo spiritum meum in uobis et 
uiuetis, et ponam uos super terram uestram, et cognoscetis quod ego sim 
dominus: locutus sum et faciam, dicit dominus dominus). famosa est 
uisio, et omnium ecclesiarum christi lectione celebrata; ob quam uel 
maxime causam utramque editionem ex integro posui, ne qua nobis ab 
hebraeis calumnia fieret si saltem in uerbis aliquid discreparent - 
solent enim ridere de nobis et attollere supercilium, et inflatis buccis
 ructare scientiam scripturarum si non dicam sensuum discrepantiam - 
quae si fuerit, iure reprehenditur - sed uerborum dissonantiam in 
nostris codicibus potuerunt demonstrare -. qui ergo putant de 
resurrectione - quae ab omnibus et iudaeis et christianis creditur -, 
dei esse sermonem, haec solent dicere: facta est super prophetam manus 
domini, hoc est dominus atque saluator, per quem pater cuncta operatus 
est - omnia enim ab eo facta sunt, et sine ipso factum est nihil quod 
factum est -. et eduxit me, inquit, in spiritu domini, subauditur manus 
domini; eduxit autem eum in spiritu: non in corpore sed extra corpus, et
 posuit illum, siue dimisit, in medio campi qui plenus erat humanis 
ossibus; nec eum est passa requiescere, sed fecit ossa omnia circuire 
quae non erant operta humo sed super campum iacentia: nec solum multa, 
sed multa nimis et, propter temporis uetustatem, arida sicca que 
uehementer et nihil in se umoris habentia. cum que interrogasset eum 
sermo diuinus utrum aestimaret haec ossa posse uiuere, respondit: 
'domine deus, tu nosti, qui plenam habes scientiam futurorum'. dixit que
 ad eum dominus: uaticinare de ossibus (siue super ossa haec), et dices 
ad ea: ossa arida, audite uerbum domini. in quo mirandum quomodo ad ossa
 arida sit locutus, quae ante neruos, carnes et cutem et spiritum 
uiuificantem, dei possent audire sermonem; primum que ossa cum aliis 
ossibus neruorum uinculis colligantur, deinde implentur carnibus, et 
desuper ob pulchritudinem extenditur cutis quae nudarum carnium operiat 
foeditatem, et tunc accipiunt spiritum qui uiuere ea faciat, ut, 
postquam uixerint, tunc cognoscant quod ipse sit dominus. dicente itaque
 propheta quod ei fuerat imperatum, statim est facta commotio; ossa que 
in suam sunt applicata compagem, astricta neruis, plena carnium, pelle 
cooperta; iacebant que humana corpora spiritum non habentia. idcirco 
propheta uaticinatur ad spiritum, et ait: haec dicit dominus deus: a 
quattuor uentis ueni, spiritus - a quattuor uidelicet mundi plagis, ut, 
quomodo in prima conditione hominis: insufflauit deus in faciem eius et 
factus est in animam uiuentem, sic et secunda conditio, id est 
resurrectio mortuorum, insufflante spiritu, uiuificetur -, qui ingressus
 est humana corpora, statim que uixerunt steterunt que super pedes suos -
 unde et resurrectio dicitur mortuorum 'congregatio', siue ecclesia, 
'multa' et, ut in hebraeo habetur, 'grandis exercitus'; eo que completur
 tempore: emitte spiritum tuum et creabuntur, et renouabis faciem terrae
 -. quod autem sequitur: et dixit ad me: fili hominis, ossa haec 
uniuersa domus israel est, uidetur facere quaestionem, eo quod non de 
generali resurrectione sed proprie de resurrectione dicatur domus 
israel, quae dicat: 'aruerunt ossa nostra et periit spes nostra, et 
abscisi sumus a terra nostra' siue 'omnino desperauimus'; quibus ista 
dicentibus, tertio hiezechiel prophetare compellitur et dicere ossibus 
aridis: haec dicit dominus deus: ecce ego aperiam tumulos uestros, in 
quo quaeritur, si aperit tumulos, quomodo supra dixerit: erant autem 
multa ualde super faciem campi, sicca que uehementer. et educam, inquit,
 uos de sepulcris uestris, populus meus - secundum illud quod scriptum 
est in euangelio: uenit hora quando, qui in sepulcris sunt, audient 
uocem filii dei; et exibunt, qui bona egerunt in resurrectionem uitae, 
et iterum: qui audierint, uiuent -. et si, ut nonnulli arbitrantur, de 
generali resurrectione dicit sermo diuinus, quid necesse fuit 
specialiter dici: et inducam uos in terram israel, cum in omni orbe 
terrarum resurgere debeant mortui ex his locis in quibus sepulti sunt? 
cum que , ait, eduxero uos de tumulis uestris et dedero spiritum meum in
 uobis et uixeritis, tunc: 'requiescere uos faciam super humum uestram, 
ut, postquam requieueritis in terra israel, tunc cognoscatis quod ipse 
sim dominus qui promissa mea opere compleuerim'.
qui ergo de generali resurrectione haec dicta intellegunt, illud, quod 
uidetur facere quaestionem: ossa haec uniuersa domus est israel, ad 
sanctorum resurrectionem referunt - de qua et apostolus ioannes in 
apocalypsi loquitur: beatus et sanctus qui habet partem in resurrectione
 prima; super eum secunda mors non habet potestatem -, quod uidelicet 
alia sanctorum, alia peccatorum sit resurrectio - unde et in psalmo 
primo dicatur: non resurgent impii in iudicio, neque peccatores in 
consilio iustorum -; terram autem israel, quam resurgentibus dominus 
pollicetur, illam esse confirmant de qua scriptum est: beati mites, 
quoniam ipsi possidebunt terram, et: placebo domino in regione 
uiuentium. haec loquuntur qui de generali, ut diximus, resurrectione 
hiezechielem scripsisse autumant. qui autem aliter interpretantur, ista 
memorabunt: non debet nobis facere inuidiam, quod, istum locum aliter 
exponentes, resurrectionem negare uideamur: scimus enim multo robustiora
 testimonia, et in quibus nulla sit dubitatio, in scripturis sanctis 
reperire - ut est illud iob: suscitabis pellem meam, quae ista sustinet,
 et in daniel: multi qui dormiunt in terrae puluere resurgent, isti in 
uitam aeternam, et isti in opprobrium et in confusionem aeternam, et in 
euangelio: nolite timere eos qui corpus interficiunt et animam non 
possunt occidere; timete autem eum magis qui potest et animam et corpus 
perdere in gehenna, et in apostolo paulo: qui uiuificabit mortalia 
uestra corpora propter inhabitantem spiritum eius in uobis, et multa 
alia -; ex quo perspicuum est non nos resurrectionem negare, sed haec 
non scripta de resurrectione contendere et, per resurrectionis 
parabolam, de restitutione israel prophetari qui eo tempore captiuus 
erat in babylone. nec statim haereticis occasionem dabimus, si haec de 
resurrectione communi intellegi denegemus: numquam enim poneremur 
similitudo resurrectionis ad restitutionem israelitici populi 
significandam, nisi staret ipsa resurrectio et futura crederetur - quia 
nemo de rebus non exstantibus incerta confirmat -; tota que nostra illo 
tendit assertio, quod, quomodo uidetur incredulum quod ossibus aridis et
 multa uetustate confectis futura resurrectio promittatur et tamen 
futurum est quod promittitur, sic et restitutio populi israel, qui 
ductus est in captiuitatem et in toto orbe dispersus, uidetur quidem 
incredibilis his, qui dei non norunt potentiam, sed tamen futura est: 
'quia ego' inquit 'dominus locutus sum et faciam sicut pollicitus sum'. 
denique et anterioris prophetiae in quibus montibus israel antiquus 
repromittitur status, et dicit ad eos dominus: et conuertar ad uos, et 
arabimini et accipietis sementem; et multiplicabo in uobis homines, 
omnem que domum israel, et rursum quod domus israel habitatura sit in 
terra sua quae, quondam inculta, postea futura sit quasi hortus 
uoluptatis, et ciuitates desertae et destitutae muniantur, et 
multiplicentur in eis domus israel sicut grex ouium, et cetera quae 
sequuntur, ad eundem sensum pertinere quae nunc sub tropologia et 
parabola dicitur aridorum ossuum et penitus nullum umorem uitae 
habentium - impleto illo quod in euangelio scriptum est: quae apud 
homines impossibilia uidentur, apud deum possibilia sunt -; eiecti sunt 
autem de sepulcris suis, de sepulcris captiuitatis et uinculis quibus 
seruitute babylonia tenebantur astricti. sed haec omnia iudaei uel sub 
zorobabel, ut prius dixi, expleta confirmant, quando magna est facta 
commotio et regnum chaldaeorum in medos persas que translatum, uel in 
praesentia christi sui, quem putant esse uenturum. nos autem 
spiritaliter post crucem domini saluatoris completa memoramus et cotidie
 fieri, in his uel maxime qui, instar lazari peccatorum suorum fasciis 
colligati, ad uocem domini suscitantur, et uere sunt domus israel arens 
quondam et nullam spem habens salutis, sed, intrante in se spiritu 
gratiae et porrigente domino manum, de profundo inferi liberentur; et 
qui prius dixerant: domine deus, tu nosti, haec postea audiant liberati:
 modicae fidei, quare dubitasti?
</p><p>et factus est sermo domini ad me, dicens: et tu, fili hominis, 
sume tibi lignum unum et scribe super illud: iudae et filiorum israel 
sociis eius. et tolle lignum alterum et scribe super illud: ioseph - 
lignum ephraim - et domus israel sociorum que eius. et adiunge illa unum
 ad alterum tibi in lignum unum; et erunt in unione in manu tua. cum 
autem dixerint ad te filii populi tui, loquentes: nonne indicas nobis 
quid in his tibi uelis? loqueris ad eos: haec dicit dominus deus: ecce 
ego assumam lignum ioseph - quod est in manu ephraim - et tribus israel 
quae iunctae sunt ei, et dabo eas pariter cum ligno iuda et faciam eas 
lignum unum, et erunt unum in manu eius. erunt autem ligna super quae 
scripseris, in manu tua in oculis eorum, et dices ad eos: haec dicit 
dominus deus: ecce ego assumam filios israel de medio nationum ad quas 
abierunt, et congregabo eos undique, et adducam eos ad humum suam, et 
faciam eos gentem unam in terram in montibus israel; et rex unus erit 
omnibus imperans, et non erunt ultra duae gentes, nec diuidentur amplius
 in duo regna. neque polluentur ultra in idolis suis et abominationibus 
et in cunctis iniquitatibus suis, et saluos eos faciam de uniuersis 
sedibus suis in quibus peccauerunt, et mundabo eos, et erunt mihi 
populus, et ego ero eis deus. et seruus meus dauid rex super eos, et 
pastor unus erit omnium eorum; in iudiciis meis ambulabunt, et mandata 
mea custodient et facient ea. et habitabunt super terram quam dedi seruo
 meo iacob, in qua habitauerunt patres uestri; et habitabunt super eam, 
ipsi et filii eorum et filii filiorum eorum usque in sempiternum, et 
dauid seruus meus princeps eorum in perpetuum. et percutiam illis foedus
 pacis, pactum sempiternum erit eis, et fundabo eos et multiplicabo; et 
dabo sanctificationem meam in medio eorum in perpetuum, et erit 
tabernaculum meum in eis [et ero eis deus, et ipsi erunt mihi populus]; 
et scient gentes quia ego dominus sanctificator israel, cum fuerit 
sanctificatio mea in medio eorum in perpetuum. (lxx: et factus est sermo
 domini ad me, dicens: et tu, fili hominis, assume tibi uirgam unam et 
scribe super eam: iudam et filios israel qui appositi sunt ei. et uirgam
 secundam assumes tibi et inscribes eam: ioseph - uirgam ephraim - et 
omnes filios israel qui appositi sunt ei. et coniunges eas inuicem tibi 
in uirgam unam ut copules eas; et erunt in manu tua. et erit quando 
dixerint tibi filii israel, loquentes: non indicas nobis quid sint ista 
tibi? et dices ad eos: haec dicit dominus dominus: ecce ego assumam in 
tribum ioseph - per manum ephraim - tribus israel quae adiunctae sunt 
ei, et dabo omnes eos super tribum iuda et erunt in uirgam unam, et 
erunt una in manu iuda. et erunt uirgae quas inscripsisti sic, in manu 
tua coram eis, et dices eis: haec dicit dominus dominus: ecce ego 
assumam omnem domum israel de medio gentium ad quas ingressi sunt, et 
congregabo eos ex omnibus qui in circuitu eius sunt, et inducam eos in 
terram israel, et dabo eos in gentem unam in terra mea in montibus 
israel; et princeps unus erit omnium istorum in regem, et non erunt 
ultra in duas gentes, nec diuidentur ultra in duo regna. et non 
polluantur ultra in idolis suis et in offendiculis suis et in omnibus 
impietatibus suis, et eruam eos ex omnibus iniquitatibus eorum in quibus
 peccauerunt, et mundabo eos, et erunt mihi in populum: ego ero eis in 
deum. et seruus meus dauid princeps in medio eorum, et pastor unus erit 
omnium istorum, quia in praeceptis meis ambulabunt et iudicia mea 
custodient et facient ea. et habitabunt in terra sua quam dedi seruo meo
 iacob, ubi habitauerunt patres eorum; et habitabunt in ea, ipsi et 
filii eorum et filii filiorum eorum usque in sempiternum, et dauid 
seruus meus princeps eorum erit in perpetuum. et disponam eis 
testamentum pacis, testamentum sempiternum erit cum eis, et dabo eos et 
multiplicabo illos; et ponam sancta mea in medio eorum in perpetuum, et 
erit tabernaculum meum in eis, et ero eis deus, et ipsi erunt mihi 
populus; et scient gentes quia ego sum dominus qui sanctifico eos, cum 
fuerit sancta mea in medio eorum in perpetuum). regum narrat historia 
sub roboam filio salomonis duodecim tribus fuisse diuisas, et duas, hoc 
est iudam et beniamin, cum leuitis ac sacerdotibus secutas esse roboam 
qui regnauit in hierusalem: et regnum eius appellatum est iuda; alias 
uero decem tribus - quae dixerunt: non est nobis pars in dauid, neque 
hereditas in filio iesse - ieroboam filio nabath de tribu ephraim, qui 
fuit filius ioseph, submisisse ceruices et seruisse ei: appellatas que 
ex magna parte populi antiquo nomine israel; et multo tempore regnum 
iuda et israel aduersum se habuisse certamina propriis que paruisse 
regibus, primas que decem tribus captas ab assyriis, et, post aliquantum
 temporis, eas, quae appellabantur iuda, a chaldaeis in babylonem ductas
 esse captiuas; et tribum iuda post annos septuaginta antiquae terrae 
redditam, decem autem tribus, quae uocabantur israel, usque hodie in 
montibus urbibus que medorum seruire captiuatas. praesens igitur 
prophetia haec ex ore domini pollicetur: quod utrumque sibi iungatur 
imperium, hoc est regnum iudae et regnum israel, tollatur que uirga 
ephraim, qui de ioseph stirpe generatus est, cum reliquis tribubus quae 
ei sociatae sunt, et iungatur uirgae iuda, ut nequaquam uocetur iuda et 
israel sed uno nomine appellentur iuda et, sub figura prophetae qui 
praecedit in typo domini saluatoris, nequaquam duabus manibus sed una 
christi teneantur manu. dicit enim se assumere filios israel de medio 
nationum ad quas captiui ducti sunt, et reducturum eos in terram et in 
montes israel - de quibus supra legimus -, et appellandam unam gentem; 
unius que regis regendam imperio, ut ultra non polluantur in idolis et 
abominationibus suis; sed, cum fuerint de captiuitatis sedibus liberati 
in quibus peccauerant, omnibus uitiis esse mundandos et futuros populum 
dei, ita ut dominus sit deus eorum.
et seruus, inquit, meus dauid rex super eos - de quo et angelus loquitur
 in euangelio, quod regnaturus sit super domum iacob et regni eius non 
sit finis -; tantae que erit clementiae, ut non solum rex sed et pastor 
appelletur, quo superbum nomen imperii, pastoris uocabulum mitiget; qui,
 postquam fuerint in gentem unam, et in terra israel ac montibus 
habitauerint, ambulaturi sint in omnibus iudiciis domini et praecepta 
illius custodituri; habitaturi autem non in alia terra sed in ea quam 
dedit seruo suo iacob, in qua habitauerunt patres eorum abraham, isaac 
et iacob et reliqui sancti; et non solum ipsi habitaturi sint, sed et 
filii eorum ac nepotes - iuxta illud uergilianum:
</p></dd><dd>et nati natorum et qui nascentur ab illis -;
<br />habitent que non ad breue tempus, sed in perpetuum. 'uultis autem' 
ait 'scire quis sit iste rex et pastor? ipse est de quo supra dixi: 
seruus meus dauid: qui, cum in forma dei esset, non est rapinam 
arbitratus esse se aequalem deo, sed se exinaniuit, formam serui 
accipiens, et factus est obediens patri usque ad mortem, mortem autem 
crucis. cum que sub tali rege fuerint, percutiam illis foedus pacis': 
nequaquam, ut in ueteri testamento, certaminum atque bellorum, sed 
pactum pacis: quae exsuperat omnem sensum - de qua saluator loquitur ad 
apostolos: pacem meam do uobis, pacem meam relinquo uobis, et propheta 
dicit: factus est in pace locus eius -. quos cum in ecclesia fundauerit 
et stabilierit - ita ut possint dicere: statuit supra petram pedes meos 
-, tunc multiplicabuntur uel credentium numero uel multiplicatione 
uirtutum. et dabo, inquit, sanctificationem meam (siue sanctuarium) in 
medio eorum in perpetuum, quod iudaei de templo interpretantur quod sub 
zorobabel exstructum est - sed quomodo stare poterit hoc quod dicitur 
'in perpetuum', cum templum illud, quod a zorobabel exstructum est et 
postea a multis instauratum, romano igne succensum sit? -. quae omnia 
referenda sunt ad ecclesiam et ad tempora saluatoris, quando 
tabernaculum eius positum est in ecclesia, ubi factus est deus noster et
 nos populus eius. profectus que omnium est, ut sciant quod ipse sit 
dominus; et ipse sanctificet israel, non iuxta carnem sed iuxta 
spiritum, quando sanctificatio eius in medio credentium facta est in 
perpetuum. quod autem dominus abiecerit tribum ephraim et elegerit 
tribum iuda, et in psalmis legimus in quibus scriptum est: et repulit 
tabernaculum ioseph, et tribum ephraim non elegit; sed elegit tribum 
iuda, de qua scriptum est: non deficiet princeps ex iuda neque dux de 
femoribus eius, donec ueniat cui repositum est; et ipse erit exspectatio
 gentium: uere enim in aduentu domini saluatoris 'duae uirgae' et, ut in
 hebraico positum est, 'duo ligna', in unum iuncta sunt sceptrum, et in 
baptismate christi dudum separata sociantur, ut fiant in unum nouum 
hominem et in unam gentem, neque polluantur ultra in idolis et 
abominationibus sed, mundi lauacro, sint populus dei et imperet eis 
christus, et habitent super terram mitium terram que uiuentium quam 
dederat seruo suo iacob, qui populum israel in matris utero 
supplantauit. sin autem uoluerimus, iuxta prophetiam osee quae pene 
omnis ad decem tribus dirigitur id est ad ioseph et ephraim et samariam 
et israel, intellegere falsi nominis scientiam et diuersas turbas 
haereticorum, hoc dicemus: quod in ultimo tempore, quando subintrauerit 
plenitudo gentium et omnis israel saluus fuerit, tunc etiam aduersarii 
populi, qui contra domum iudae et confessionem ecclesiae pugnauerunt, 
tradant se ecclesiasticae fidei, et, uniuersis erroribus derelictis et 
principibus mundi istius qui destruuntur et patriarchis suis qui eos in 
blasphemiarum barathrum deduxerunt, consurgant, et relinquant idola sua 
et abominationes suas quas de suo corde confinxerant, et de cunctis 
sedibus suis in quibus peccauerunt, transeant ad ecclesiasticam fidem, 
et mundentur, et sint populus christi et ipse sit deus eorum; quae 
plenius in osee propheta dictasse me noui. quod si iudaei et christiani 
iudaizantes haec ad mille annorum uoluerint referre regnum, necessitate 
cogentur ut suscipiant omnes qui salui fuerint habitaturos in terra 
israel, aedificandam hierusalem, exstruendum templum, cunctas legis 
caeremonias exercendas, obseruandum sabbatum, accipiendam circumcisionis
 iniuriam, manducandum et bibendum, et diuitiarum abundantiam pro summa 
beatitudine et cunctis opibus aestimandam, cum apostolus dicat: esca 
uentri et uenter escis: deus autem et hunc et illas destruet; quomodo 
autem in typo resurrectionis superior sermo propheticus restitutionem 
iudaici populi demonstrauit non carnalem sed spiritalem, sic et ista 
prophetia nequaquam ad carnis sed ad animae pertinet felicitatem et ad 
christi fidem qua mundamur in baptismate, cuius regnum in perpetuum est,
 ut non exspectemus uentura quae transacta sunt et cotidie transigi 
nouimus.
<p>38. et factus est sermo domini ad me, dicens: fili hominis, pone 
faciem tuam contra gog et terram magog, principem capitis (siue ros) 
mosoch et thubal, et uaticinare de eo, et dices ad eos: haec dicit 
dominus deus: ecce ego ad te gog, principem capitis (siue ros) mosoch et
 thubal, et circumagam te, et ponam frenum in maxillis tuis, et educam 
(siue congregabo) te et omnem exercitum tuum, equos et equites uestitos 
loricis uniuersos, multitudinem magnam hastam et clipeum arripientium et
 gladium (siue peltas et galeas et gladios). persae et aethiopes et 
libyes cum eis, omnes scutati et galeati; gomer et uniuersa agmina eius,
 domus thogorma latera aquilonis (siue ab extremis aquilonis) et totum 
robur eius, populi que (siue gentes) multae te cum. praepara et instrue 
te et omnem multitudinem tuam quae coaceruata est ad te, et esto eis in 
praeceptum (siue et eris mihi in custodiam). post dies multos 
uisitaberis; in nouissimis annorum uenies ad terram, quae reuersa (siue 
peruersa) est a gladio et congregata est de populis multis ad montem 
(siue terram) israel qui fuerunt deserti iugiter: hic de populis eductus
 est, et habitabunt confidenter uniuersi. ascendens autem quasi 
tempestas uenies et quasi nubes, ut operias terram, tu et omnia agmina 
tua et populi (siue gentes) multae te cum. haec dicit dominus deus: in 
die illa ascendent sermones secundum cor tuum, et cogitabis cogitationem
 pessimam, et dices: ascendam ad terram (siue super terram) absque muro 
(siue abiectam), ueniam ad quiescentes habitantes que secure (siue in 
pace); omnes habitant sine muro, uectes et portae non sunt eis; ut 
diripias spolia et inuadas praedam, et inferas manum tuam super eos qui 
deserti fuerant et postea restituti, et super populum qui est 
congregatus ex gentibus, qui possidere coepit et esse habitator umbilici
 terrae. saba et dedan et negotiatores tharsis (siue carthaginienses) et
 omnes leones (siue uillae) eius dicent tibi: numquid ad sumenda spolia 
tu uenis? ecce ad diripiendam praedam congregasti multitudinem tuam, ut 
tollas argentum et aurum, auferas supellectilem atque substantiam, et 
diripias manubias infinitas. propterea uaticinare, fili hominis, et 
dices ad gog: haec dicit dominus deus: numquid non in die illo cum 
habitauerit populus [meus] israel confidenter (siue in pace) scies (siue
 consurges)? et uenies de loco tuo a lateribus (siue a nouissimis) 
aquilonis, tu et populi multi te cum, ascensores equorum uniuersi, 
coetus magnus et exercitus uehemens. et ascendes super populum meum 
israel quasi nubes ut operias terram. in nouissimis diebus eris (siue 
erit), et adducam te super terram meam, ut sciant omnes gentes me, cum 
sanctificatus fuero in te in oculis eorum, o gog. haec dicit dominus 
deus: tu ergo ille es de quo locutus sum in diebus antiquis, in manu 
seruorum meorum prophetarum israel qui prophetauerunt in diebus illis 
atque temporibus (siue annis), ut adducerem te super eos. et erit in die
 illa, in die aduentus gog super terram israel, ait dominus deus, 
ascendet indignatio mea in furore meo. et in zelo meo, in igne irae meae
 locutus sum, quia in die illa erit commotio magna super terram israel, 
et commouebuntur a facie mea pisces maris et uolucres caeli et bestiae 
agri (siue campi), et omne reptile quod mouetur super humum, cuncti que 
homines qui sunt super faciem terrae; et subuertentur (siue scindentur) 
montes et cadent maceriae (siue ualles), et omnis murus in terram 
corruet. et conuocabo aduersum eum in cunctis montibus meis gladium 
(siue omnem formidinem gladii), dicit dominus deus; gladius 
uniuscuiusque (siue hominis) in fratrem suum dirigetur. et iudicabo eum 
peste (siue morte) et sanguine et imbre uehementi et lapidibus immensis 
(siue grandinis); ignem et sulphur pluam super eum, et super exercitum 
eius (siue super omnes qui cum eo sunt), et super populos multos qui 
sunt cum eo, et magnificabor et sanctificabor et notus ero in conspectu 
gentium multarum, et scient quia ego sum dominus. primum historiae 
fundamenta iacienda sunt, sciendum que quod ad hiezechiel prophetam iste
 extremus sermo sit domini; neque enim post hunc simile quid possumus 
inuenire, praeter illud quod in uicesimo quinto anno scriptum est 
transmigrationis iechoniae: facta est super me manus domini, et adduxit 
me illuc, hoc est in terram israel, quando aedificatio templi 
describitur et caeremoniarum eius ordo narratur. dein obseruandum quod 
ponitur, siue offirmatur, facies prophetae contra gog terram, siue 
terrae magog; offirmatione enim et multa consideratione uultus opus est,
 ut quae dicuntur nosse possimus, secundum illud apostolicum: nos autem 
omnes reuelata facie gloriam domini contemplantes, in eandem imaginem 
reformamur, a gloria in gloriam, quasi a domini spiritu. igitur iudaei 
et nostri iudaizantes putant gog gentes esse scythicas immanes et 
innumerabiles quae trans caucasum montem et maeotim paludem et propter 
caspium mare ad indiam usque tendantur - et has post mille annorum 
regnum esse a diabolo commouendas -, quae ueniant in terram israel ut 
pugnent contra sanctos, multis se cum gentibus congregatis: primum 
mosoch quos iosephus interpretatur cappadoces; dein thubal quos idem 
iberos uel hispanos, hebraei italos suspicantur, habentes se cum in 
exercitu persas, aethiopes et libyas; gomer quoque et thogorma quos 
galatas et phrygas interpretantur; sabaeos quoque et dedan et 
carthaginienses siue tharsis; et hoc esse, quod ioannes quoque in sua 
ponit apocalypsi: et cum finiti fuerint mille anni, soluetur satanas de 
custodia sua, et egredietur ut seducat gentes in quattuor angulis 
terrae, gog et magog, ut congreget eos ad bellum: quorum numerus est 
sicut arena maris.
et ascenderunt per latitudinem terrae, et circumdederunt castra 
sanctorum et ciuitatem dilectam. et descendit ignis a deo de caelo, et 
deuorauit eos; et diabolus qui seducebat eos missus est in stagnum ignis
 et sulphuris, ubi erat bestia et pseudopropheta, et cruciabuntur diebus
 et noctibus in saecula saeculorum, non intellegentes totum uolumen 
ioannis, quod reuelationis titulo praenotatur, esse mysticum, et 
reuelatione nos indigere ut possimus cum propheta dicere: reuela oculos 
meos, et considerabo mirabilia de lege tua. alii uero terrenum sensum 
relinquentes et iudaicas atque aniles fabulas quae noxiae sunt, et 
acquiescentes sibi detrahunt in profundum, nimium ad alta conscendunt et
 multo peiores fingunt nenias, ut in caelesti hierusalem diaboli et 
omnis exercitus eius bella describant ut sub etumologiais~g gentium 
singularum interpretentur spiritalia nequitiae in caelestibus. quae nos 
omnia lectoris arbitrio concedentes, non tam aliena damnare quam 
ecclesiasticam explanationem affirmare conabimur. 'gog' graeco sermone 
d�ma~g, latino 'tectum' dicitur; porro 'magog' interpretatur 'de tecto' -
 omnis igitur superbia et falsi nominis scientia quae eregit se contra 
notitiam ueritatis, his nominibus demonstratur -; ista sunt tecta de 
quibus et esaias loquitur in uisione contra uallem sion: quid tibi 
factum est nunc, quoniam ascenditis omnes in tecta uana?; 'tectum' que 
interpretabimur haereticorum principes, et 'de tecto' eos qui illorum 
suscepere doctrinas; et pulchre, post multas et mysticas in hoc uolumine
 prophetias, extremum uaticinium est contra gog et magog - si enim: 
tempus iudicii est, iuxta petrum, ut incipiat a domo dei, et iuxta hunc 
eundem hiezechielem qui ait: et a sanctis meis incipite, et: nouissimus 
inimicus destruitur mors, in esaia quoque primus sermo fit contra 
iudaeam in qua confessio domini est, et extremus contra quadrupedes quae
 in deserto sunt; recte et hic nouissimus sermo fit contra gog et magog 
qui oppugnant ciuitatem dei, quam: fluminis impetus laetificat, et quae 
in esaia dicit: ego ciuitas firma quae oppugnatur, et de qua in 
euangelio scriptum est: non potest ciuitas abscondi super montem posita,
 et plenius in psalmo: hierusalem quae aedificatur ut ciuitas cuius 
participatio eius in idipsum. montes in circuitu eius, et dominus in 
circuitu populi sui -. porro quod in exercitu gog siue magog qui, iuxta 
septuaginta, symmachum et theodotionem, princeps est ros, mosoch et 
thubal, primam gentem 'ros' aquila interpretatur 'caput', quem et nos 
secuti sumus - ut sit sensus: principem capitis mosoch et thubal; et 
reuera nec in genesi, nec in alio scripturae loco, nec in iosepho quidem
 qui omnium hebraicarum gentium in primo antiquitatum libro exponit 
nomina, hanc gentem potuimus inuenire, ex quo manifestum est 'ros' non 
'gentem' significare sed 'caput'; illud quoque breuiter annotandum, quod
 in hiezechiel gog princeps terrae magog esse dicatur, apocalypsis uero 
et gog et magog nationes esse commemoret quae egrediantur de quattuor 
angulis terrae, et quomodo a iacob qui postea appellatus est israel 
omnis populus hebraeorum israel sortitus est nomen, et ab aram syria, a 
mesraim aegyptus, quorum in genesi scripta sunt nomina, sic et a 
principe gog omnes qui ei subditi sunt magog appellantur -; 'mosoch' 
autem interpretatur 'amentia', et 'thubal' 'tota' uel 'omnia': 
'princeps' igitur et 'caput superbientis amentiae et omnium malorum' - 
iuxta illud quod scriptum est: mundus in maligno positus est -, 'gog' et
 'magog' appellantur - quae gentes, inimicae aduersariae que sanctorum, 
egrediuntur ab angulis terrae, rectam lineam relinquentes et 
dispositionem castrorum dei quae narratur in numeris, et illud 
testimonium nescientes: multi de oriente et occidente et septemtrione et
 meridie uenient, et discumbent cum abraham, isaac et iacob in regno 
dei, et in alio loco: dicam aquiloni: affer; et africo: noli prohibere, 
adduc filios meos de terra longinqua et filias meas ab extremo terrae, 
omnes qui uocati sunt nomine meo; sed non tales anguli terrae de quibus 
egrediuntur gog et magog: iuxta quos angulos stat meretrix in 
prouerbiis, quae praetereuntes stultos iuuenes per plateas, per latam 
uidelicet et spatiosam uiam quae ducit ad mortem, decipere festinat: 
scribae quoque et pharisaei orant in angulis platearum ut ab hominibus 
uideantur, qui receperunt mercedem suam -. quae est igitur contra gog 
comminatio? 'circumagam te (siue conuertam), et ponam frenum in maxillis
 tuis: primum a sententia tua fluctuare te faciam atque conuerti, et 
ponam frenum in maxillis tuis - de quo scriptum est: in freno et camo 
maxillas eorum constringe, qui non approximant ad te -, ut indomitus 
equus atque lasciuiens et corruens per praecipitia, freno domini 
subiugetur' - ad quem propheta dicit: ascendes super equos tuos et 
equitatio tua salus, et ad iob per nubes et turbinem dicitur: tu 
circumdedisti equo fortitudinem? tales erant equi et equites quorum 
multitudinem ioannes uidit in caelo -. dicit ergo ad gog: educam (siue 
congregabo) te et omnem exercitum (uel fortitudinem) tuam; qui educitur 
et de dispersione congregatur, retrahitur ad salutem - iuxta illud quod 
in lege promittitur: si fuerit dispersio tua a summitate caeli usque ad 
summitatem eius, inde congregabo te -. equos quoque eius et equites 
uestitos loricis - qui imitantur armaturam apostoli et loricas iustitiae
 habere se iactant - multitudo nimia est, omnes que arripiunt contra 
ecclesiam clipeum et gladium, et sunt gentes saeuissimae et inimicae 
israel: persae, aethiopes et libyes - quorum aduersum populum dei in 
scripturis sanctis bella narrantur -; gomer quoque et domus thogorma, 
qui ueniunt de lateribus 'aquilonis' - qui est uentus frigidissimus et 
nomine 'dexter' uocatur -, totum que robur magog et omnes qui subiecti 
sunt ei populi, uenient cum illo ad proelium. cui dicitur per 
eir�neian~g: 'praepara te et instrue et omnem multitudinem tuam, quae 
tuis paret imperiis, coacerua ad te; sed scito quod post dies multos 
uisitaberis' - iuxta illud quod scriptum est: uisitabo in uirga 
iniquitates eorum et in uerberibus peccata eorum -. 'in nouissimo' 
inquit 'annorum uenies'; unde et ioannes loquitur: filioli mei, 
nouissima hora est, et populus gentium undecima ad operandam conducitur 
uineam; ad quorum terram - id est terram mitium terram que sanctorum, 
quae affert centenos et sexagenos et tricenos fructus -, uenit gog 
expugnandam, quae reuersa est siue auersa a gladio - scit enim scriptum:
 dissipa, domine, gentes quae bella uolunt -, et in pace consistit, et 
congregata est de populis et gentibus multis ut, nationum errore 
contempto, ueniret ad montes israel, patriarchas uidelicet et prophetas,
 qui fuerunt quondam deserti iugiter, sine lege et praeceptis dei, cui 
postea dicitur: plures filii desertae magis quam eius quae habet uirum; 
ista sunt deserta et inaquosa in quibus diabolus locum inuenire non 
potuit, quia uocati fuerant ad salutem, et postea, assumptis aliis 
septem daemonibus nequioribus se, reuersus est in domum suam, ad gentem 
uidelicet israel. haec, inquit, de populis educta est, subauditur terra,
 siue: hic de gentibus eductus est, ut intellegatur credentium populus 
qui habitauit in pace; et confidit in domino. ascendens autem gog cum 
omni exercitu suo, quasi tempestas ueniet et quasi nubes, ut operiat 
terram credentium - quis enim haereticorum, quorum princeps diabolus 
est, non quasi tempestas uenit contra ecclesiam, et nube uerborum suorum
 simplices quosque credentium opprimere et operire festinat? -; unde 
dicitur ad eum: 'inquantum in te est, cuncta operies, tu et omnia agmina
 tua et populi multi te cum', pulchre que ascendens gog non habet 
pluuiam uoluntariam, non imbrem temporaneum et serotinum qui arentia 
arua laetificet, sed tempestatem et caliginem, ut cuncta tenebris et 
errore confundat. propterea haec ei loquitur dominus deus: in illo 
tempore, hoc est in diebus nouissimis, ascendent sermones super cor 
tuum, et cogitabis cogitationem pessimam - scriptura dicente: si 
spiritus potestatem habentis ascendere uoluerit super te, locum tuum ne 
derelinqueris; e contrario autem in sancti cor ascendit deus, de quo 
scriptum est: ascensiones in corde suo disposuit -, dicit que gog: 
ascendam ad terram absque muro (siue proiectam) - hoc est quae dei 
auxilio destituta est nec dialecticorum argumentatione munita, ueniam ad
 quiescentes, habitantes secure (siue in pace) - rex enim noster 
pacificus est, et in pace locus eius -; omnes, inquit, habitant sine 
muro, uectes et portae non sunt eis. hoc diabolus princeps haereticorum 
loquitur, quod nulla habeat munimenta ecclesia nec sapientiam saecularem
 quae apud deum stultitia est, ut diripiat spolia, et inuadat praedam 
ecclesiae, et inferat manum suam super eos qui deserti fuerant quando 
dei notitiam non habebant et postea, restituti per christum, ueniant ad 
patrem - loquitur in euangelio: pater, reuelaui nomen tuum hominibus -; 
et ut sciamus populum qui desertus fuerat et postea restitutus, 
significare populum christianum, sequitur: et super populum qui est 
congregatus ex gentibus, qui populus possidere coepit hereditatem 
christi et esse habitator umbilici terrae - de qua scriptum est: 
operatus est salutem in medio terrae. ueritas enim de terra orta est; 
quae dicit in euangelio: ego sum uia et ueritas et uita -. haec illo 
cogitante atque dicente et possessionem ecclesiae rapere festinante, 
gentes quae ab errore pristino conuersae fuerant ad salutem: saba et 
dedan et negotiatores tharsis - carthaginis siue maris - qui inter 
saeculi huius fluctus bonis operibus quaerunt mercimonia, et omnes 
uillae earum siue leones - aut catuli leonum ut in hebraico continetur 
-, loquentur ei quae sequuntur - ut autem pro 'catulis leonum' qui 
hebraice dicuntur 'chaphir', septuaginta et theodotio ponerent 'uillas',
 error perspicuus est: si enim per 'chi' litteram scribas, appellatur 
'catulus leonis', sin autem 'ce' quae hebraice dicitur 'coph', 'ager' 
appellatur et 'uilla'; unde et capharnaum 'ager pulcherrimus' dicitur -.
 dicent ergo saba et dedan et negotiatores tharsis, et omnes sancti qui 
leonum catuli nuncupantur uel certe uillae habitationes que credentium: 
'o gog, numquid idcirco uenis: ut spolia rapias ecclesiae? et ideo 
multitudinem congregasti: ut christi possessio tua fiat hereditas? aut 
putas te argentum et aurum - quod in eloquio sensu que intellegitur - 
ecclesiae possessurum, ut auferas supellectilem omnem que substantiam, 
et diripias manubias infinitas, christi uictoris congregatas?' 
'propterea, o propheta hiezechiel qui in typo christi appellaris filius 
hominis, loquere ad gog, et dic ei: haec dicit dominus deus: quando, 
totius mundi errore sublato, populus meus israel, qui mente cernit deum,
 habitauerit in ecclesia confidenter siue in pace, tunc scies, siue 
consurges et uenies de loco tuo' - quid sit autem locus haereticae 
prauitatis, sequens sermo demonstrat: a lateribus aquilonis, qui omnem 
calorem credentium refrigerare conatur -. uenient que cum eo populi 
multi, omnes ascensores equorum - de quibus scriptum est: equum et 
ascensorem proiecit in mare -, coetus magnus et exercitus uehemens; cum 
quibus: 'ascendes' ait 'super populum meum israel quasi nubes et caligo,
 ut operias terram meam - de qua supra dictum est -. in nouissimis 
diebus eris, quando euangelica praedicatio, et adducam te super terram 
meam - oportet enim et haereses esse, ut probati quique manifesti fiant,
 et dei uoluntate antag�nist�s~g diabolus et omnia peruersitatis dogmata
 derelicta sunt -, ut sciant omnes gentes (et intellegant) me, cum 
sanctificatus fuero in te in oculis eorum, o gog, hoc est cum poenis 
tuis me intellexerint iudicem'. et facit apostropham ad ipsum gog: 
'nonne tu ille es de quo locutus sum in diebus antiquis, in manibus 
seruorum meorum prophetarum israel?': moysi uidelicet - qui ait in 
numerorum libro, dumtaxat iuxta septuaginta: egredietur homo de semine 
eius et dominabitur gentium plurimarum, et eleuabitur gog regnum eius, 
et crescet regnum illius, ceterum iuxta hebraicum ita scriptum reperi: 
tolletur propter agag rex eius, et auferetur regnum illius, eo quod 
regnum israel in saule propter agag regem amalech destructum sit; et in 
alio loco: mundabit terram populi sui -; ioel quoque in ualle 
'iosaphat', hoc est 'iudicii dei', describit populos congregandos; et 
esaias, omnes que prophetae, in quorum manibus et bonis operibus sermo 
fit domini. 'cum igitur ueneris super terram israel, ascendet indignatio
 mea in furore meo contra te. et in zelo meo pro populo meo, in igne 
irae meae locutus sum, qui omnia uitiorum tuorum ligna consumat: illo' 
inquit 'tempore erit magna commotio super terram israel': immittente 
enim diabolo, crebra contra ecclesiam persecutio fiet, quae quando 
sopita fuerit et dei uicta praesidio, tunc commouebuntur a facie eius 
pisces maris et uolucres caeli et bestiae agri, et omne reptile quod 
mouetur super terram, cuncti que homines qui sunt super faciem terrae; 
quod manifeste de habitatoribus ecclesiae demonstratur, quorum alii ut 
pisces maris, alii ut uolucres caeli, alii ut bestiae agri et omnia 
reptilia quae mouentur super terram, alii ut retinentes hominis 
dignitatem, habitant super faciem terrae - quod autem morum diuersitas 
uariis signetur nominibus et apostolus scribit ad corinthios, quia alia 
corpora post resurrectionem dicit esse caelestia, alia terrena, aliud 
corpus piscis, aliud uolucris, aliud bestiarum, aliud reptilium, et 
aliud hominum, qui nomen pristinum seruauerunt; in actibus quoque 
apostolorum linteum illud quod quattuor principiis tertio petro apostolo
 demonstratur, uarietatem credentium significat quae in arca quoque 
diluuii continetur -. tunc autem a facie domini et a conspectu 
maiestatis eius subuertentur montes qui se eleuabant contra scientiam 
dei, et cadent sepes siue ualles quae uel humilitate sensus ad ima 
demersae sunt uel certe munitionis aliquid pollicentur ut imitentur 
ecclesiam dei - de cuius sepibus dicitur: qui destruit sepem mordebit 
eum coluber -, et omnis murus in terram corruet: cum enim ecclesiastici 
sermonis apparuerit fortitudo, omnia haereticorum corruent munimenta. 
'et conuocabo aduersus illum, hoc est haereticorum principem gog, in 
cunctis montibus meis gladium, ut principes exercitus eius gladio domini
 conficiantur'; tunc haeresis dimicabit aduersum haeresim, quarum inter 
se compugnatio nostra uictoria est. et iudicabo, inquit, eum morte (uel 
peste) et sanguine et imbre uehementi et lapidibus immensis (siue 
grandinis): iudicatur autem gog morte sua, et sanguine quem effudit, et 
imbre uehementi, sermonibus eruditi et perfecti uiri, et lapidibus 
immensis qui eum obruant testimoniis scripturarum, siue grandinis qui 
calorem illius faciant refrigescere - omnes enim adulterantes, quasi 
clibanus corda eorum -. ignem, inquit, et sulphur pluam super eum, per 
quae demonstratur poena iudicii sempiterni; et non solum super eum qui 
auctor peruersitatis fuit, sed et super omnem exercitum et multitudinem 
eius et super populos multos qui sunt cum eo - plures enim habent 
haeretici socios, immo diabolus princeps eorum infinita multitudine 
circumdatur -. omni que errore sublato et punitis atque destructis 
haereticorum principibus, magnificatur dominus, et sanctificatur in 
credentibus, et notus fit in oculis gentium multarum quae illius fidei 
crediderunt, et tam ex beatitudine sui quam ex aduersariorum poenis 
scient atque cognoscent quod ipse sit dominus. haec ut potuimus 
interpretati sumus, obedientes illi praecepto: neque ad dextram neque ad
 sinistram declinabis, sed: uia regia ingredieris; si quis autem nostra 
reprehendit, aut meliora proferat quae sequamur, aut si nihil uoluerit 
dicere, perfectam deo scientiam derelinquat, dum tamen sciat nequaquam 
in nobis uires, sed animum iudicandum.
</p><p>39. tu autem, fili hominis, uaticinare aduersum gog et dices: 
haec dicit dominus deus: ecce ego super te, gog principem capitis (siue 
ros) mosoch et thubal; et circumagam (siue congregabo) te et seducam 
(siue deducam) te, et ascendere faciam de lateribus (siue de nouissimis)
 aquilonis, et adducam te super montes israel. et percutiam (siue 
perdam) arcum tuum in manu (siue de manu) sinistra tua, et sagittas tuas
 de manu dextera tua, et deiciam te super montes israel. et cades, tu et
 omnia agmina tua, et populi (siue gentes) quae te cum sunt; feris, 
auibus, omni que uolatili et bestiis terrae dedi te deuorandum: super 
faciem agri (siue campi) cades, quia ego locutus sum, dicit dominus 
deus. et emittam ignem in magog, et in his qui habitant in insulis 
confidenter (siue et habitabuntur insulae in pace), et scient quia ego 
dominus. et nomen sanctum meum notum faciam in medio populi mei israel, 
et non polluam (siue non polluetur) nomen sanctum meum amplius, et 
scient gentes quoniam ego sim dominus deus, sanctus israel. ecce uenit, 
et factum est (siue scies quoniam erit), dicit dominus; haec est dies de
 qua locutus sum.
et egredientur habitatores urbium israel, et succendent et comburent 
arma, clipeum et hastas (siue peltas et contos), arcum et sagittas, 
baculos manuum et contos (siue lanceas), et succendent ea igni septem 
annis. et non portabunt (siue non assument) ligna de regionibus (siue de
 campis), neque succident de saltibus, quoniam arma succendent igni, et 
depraedabuntur eos quibus praedae fuerant, et diripient uastatores suos,
 ait dominus deus. et erit, in die illa, dabo gog locum nominatum 
sepulcrum in israel, uallem uiatorum ad orientem maris, quae 
obstupescere facit praetereuntes (siue poluandrion~g eorum qui uenerint 
ad mare, et aedificabunt per circuitum os uallis); et sepelient ibi gog 
et omnem multitudinem eius, et uocabitur uallis (siue 'ge') multitudinis
 gog. et sepelient eos domus israel ut mundent terram (siue ut mundetur 
terra) septem mensibus; sepelient autem eos omnis populus terrae, et 
erit eis nominata dies in qua glorificatus sum, ait dominus deus. et 
uiros iugiter constituent lustrantes (siue circumeuntes) terram, qui 
sepeliant et requirant eos qui remanserint super faciem terrae, ut 
emundent eam; post menses autem septem quaerere incipient et circumibunt
 peragrantes terram; cum que uiderint os hominis, statuent iuxta illud 
titulum, donec sepeliant illud pollinctores in ualle (siue 'ge') 
multitudinis gog. nomen autem ciuitatis amona (siue poluandrion~g), et 
mundabunt terram (siue mundabitur terra). et haec iudaicae traditionis 
heredes et discipuli interminabilium fabularum, post mille annorum 
regnum futura contendunt; interficiendum que gog principem ros, mosoch 
et thubal in finibus israel et ab omnibus uolatilibus et bestiis 
deuorandum; et habitatores urbium israel septem annis lignorum usum 
nequaquam habituros de succisione siluarum sed de armis gog, scutis 
uidelicet et hastis sagittis que et baculis siue contis; ipsum autem gog
 sepeliendum in ualle, quae hebraice dicitur 'ge', et nomen sepulcri 
illius appellandum poluandrion~g, ubi scilicet multitudo hominum sit 
sepulta; septem autem mensibus eum sepeliendum a domo israel ut terra 
mundetur, et inclytam futuram diem quando interfectus sit gog, 
constituendos que qui ossa diligenter inquirant et sepeliant quo 
scilicet nihil in terra remaneat insepultum; post menses autem, siue in 
mensibus, septem peragrandum terram, et, sicubi os hominis iacere 
perspexerint, titulo propter posito demonstrandum, ut postea sepeliant 
illud, qui huic operi praepositi sunt; nomen autem ciuitatis appellari 
'amona' quae graece dicatur poluandrion~g, hoc est 'multitudo hominum 
sepultorum', et sic terram esse mundandam. hoc illi dixerunt; nos autem,
 coeptae explanationis sensum tenentes, singula quae proposuimus 
disseramus. habet gog et ipse trinitatem suam 'ros' et 'mosoch' et 
'thubal', 'caput' uidelicet et 'insaniam' et 'uniuersa', ut nullum sit 
uitium, quod non in gog possessione consistat; iste educetur siue 
circumagetur et palpabitur atque lactabitur ut, sperans uictoriam, 
occidendus ducatur ad proelium, et ascendet de lateribus siue de 
nouissimis aquilonis a quo exardescunt mala super omnem terram, et ab eo
 ipso adducetur super montes israel, quos apostolos et apostolicos atque
 ecclesiasticos uiros intellegere debemus, ut, postquam adductus fuerit 
ad montes israel, tunc percutiatur arcus qui est in manu sinistra eius, 
et sagittae quae manu tenentur dextera: et ipse enim imitatur, ad 
interficiendos eos quos deceperit, habere arma sinistris et dextris per 
bonam et malam famam - istae sagittae sunt et haec iacula, de quibus et 
psalmista loquitur: ecce enim peccatores intenderunt arcum, parauerunt 
sagittas in pharetra, ut sagittent in obscuro rectos corde, quae ignita 
diaboli iacula scuto fidei restinguenda sunt -. deicitur autem, siue 
cadet, gog, qui ascenderat super montes israel, in ipsis montibus cum 
omni exercitu suo cunctis que agminibus; et erit in escam feris, auibus 
omni que uolatili et bestiis terrae, aduersariis uidelicet potestatibus 
quae iuxta uiam comedere sementem et sanguinariis bestiis - quomodo enim
 scriptum est de dracone: dedisti eum escam populis aethiopibus, sic 
decepti quique ab haereticis, daemonum cibus sunt -: cadet autem gog uel
 in campi latitudine uel in agri quae cultus est a dei agricolis; neque 
enim fieri potest ut domini uerba sint irrita. tunc mittetur ignis in 
magog, in eos uidelicet qui gog suscepere doctrinam, et in his qui ad 
similitudinem insularum saeculi fluctibus uerberantur et putant se 
debere esse securos - ille ignis de quo dominus loquitur: ignem ueni 
mittere super terram, et quam uolo ut ardeat -: 'ut sciant omnes et 
intellegant quod ego sim dominus'. 'et nomen sanctum meum notum fiat in 
medio populi mei qui nequaquam gog auctoritate seductus est, neque ultra
 per occasionem falsi nominis scientiae polluatur nomen meum in 
haereticis, et sciant gentes quae in circuitu sunt, quod ego sim 
dominus'. quod autem sequitur: ecce uenit, et factum est, de iudicio 
christi dicitur qui: ueniens ueniet et non tardabit; et ipsa est dies 
poenarum atque uindictae de qua per omnes prophetas locutus est dominus.
 et egredientur habitatores urbium israel, credentium populi: urbes 
autem israel intellegimus ecclesiam rectae fidei. et succendent et 
comburent arma - de quibus et in alio loco scriptum est: arcum conteret,
 confringet arma et scuta comburet igni -, clipeos et hastas, arcum et 
sagittas, baculos manus - in quibus peruersum pascha celebrabant -, 
lanceas siue contos - quibus lata et insanabilia inferebant uulnera 
doctrinarum -, clipeos que, arcus et sagittas, de quibus supra dictum 
est. quod que sequitur: et succendent ea igni septem annis, de exodo et 
leuitico ponendum est, in quibus lege praecipitur ut septimo anno 
remissionis, quando seruis hebraeis libertas redditur et debita cuncta 
soluuntur et ad dominos redit antiqua possessio, et quies terrae 
tribuitur et omnes fruges pauperibus condonantur; quo scilicet in septem
 annis numero sacrato atque perfecto haereticorum armatura dispereat et 
ecclesiastici uiri nequaquam ligna succidant de campis et regionibus 
siluis que et saltibus gentium, quos magis saluare cupiunt quam perdere,
 sed de haereticorum, quos uicerint clipeis, hastis, sagittis, baculis 
contis que et lanceis: habent enim et ipsi ad impugnandam ecclesiam 
christi tela diuersa quae ab eruditis hominibus igne sancti spiritus 
succendenda sunt - sermone uidelicet ecclesiastico, quem qui habuerit 
poterit dicere: nonne cor nostrum erat ardens in uia, cum aperiret nobis
 iesus scripturas? -; nec possumus plenam habere pacem et habitationis 
confidentiam, nisi cunctam aduersariorum supellectilem depraedemur ut 
pereant omnia et in cinerem concrementur, et depraedemur eos qui nos 
fuerant ante praedati, et uastemus illos qui uastauerant prius 
ecclesiam. in die illa - in claro praedicationis lumine - dabo, inquit, 
gog locum nominatum sepulcrum in israel, iuxta hebraicum: uallem 
uiatorum ad orientem maris, quae obstupescere facit praetereuntes; cuius
 sermonis hic sensus est: sepulcrum gog non erit in montibus sed in 
depressis uallibus et in confragosis locis - quae hebraice appellantur 
'ge'; quae haeretici, cum in occidente sint positi, orientis loca esse 
confingunt -, ut decipiant uiatores, eos uidelicet qui saeculum istud 
pertranseunt et non sunt habitatores sed peregrini - dicentes illud 
propheticum: aduena sum ego et peregrinus, sicut omnes patres mei -. 
quis enim praetereuntium - de quibus scriptum est: et non dixerunt qui 
praeteribant: benedictio domini super uos! - non admiratur et 
obstupescit cum uallem uiderit uiatorum, quae uiatoribus uallis, 
habitatoribus mons uidetur? hoc iuxta hebraicum. ceterum septuaginta 
transtulerunt: poluandrion~g eorum qui uenerint ad mare, et aedificabunt
 in circuitu [in] introitum uallis: labor enim est eorum qui egrediuntur
 de urbibus israel, ut omnem introitum et exitum haereticae prauitatis, 
qui uenerant ad mare et amaritudine illius delectabantur undarum que 
molibus et crudelitate naufragii, claudant et circumaedificent et in 
uoraginibus terrae sepeliant, ne ultra exire ualeant et aliquos sua 
fraude decipere; ibi ergo sepelient gog et omnem multitudinem eius, qua 
semper haeretici delectantur; et uocabitur nomen uallis illius, in qua 
gog sepultus est, 'multitudinis ge', siue poluandrion~g hoc est 
'sepulcrum plurimae multitudinis'. et quomodo supra diximus per septem 
annos aduersariorum arma succendi, sic per septem menses sordibus 
haereticorum terra mundabitur; a primo enim mense - quando domini pascha
 celebramus et exterminatorem aegypti, agni in postibus nostris cruore, 
uitamus -, usque ad exitum anni - hoc est usque ad septimum mensem, 
quando tabernacula figimus et inter ceteras frondes palmarum quoque 
ramis protegimur, ut perfecta contra hostes uictoria demonstretur -, 
festiuitates omnes complemus in populis, nec solum magistri sed et omnis
 populus hoc certatim faciet, ut sepeliat gog, et terra operiat, et 
nequaquam aerem liberum capere permittat. post pacem autem et 
interfectionem siue sepulcrum gog, eligentur uiri ecclesiastici, qui hoc
 habent studii: ne quid in terra israel maneat sordium pristinarum, ne 
quid morticinum; qui lustrent terram, et requirant mortuos, et 
sepeliant, ut uidelicet mundetur terra ecclesiae; sin autem post septem 
menses, quando debent esse cuncta purgata, hi qui terram peragrant atque
 circumeunt, in aliquo os hominis, hoc est duritiam haereticae 
prauitatis, siue morticinum quid doctrinae pristinae uiderint 
remansisse, ponent iuxta illud, siue aedificabunt, titulum ut, postquam 
notati fuerint qui huiuscemodi sunt, tunc uel emendentur uel sepeliantur
 cum gog et in turba sepulturae illius retrudantur. nomen autem 
ciuitatis, ubi seruorum domini uictoria est et iacent aduersarii et 
omnis inimicorum eius multitudo prostrata est, appellabitur 'amona' siue
 poluandrion~g, ut finis omnium restitutio puritatis sit. denique 
sequitur: et mundabunt terram, haud dubium quin hi de quibus supra 
scriptum est: quaerere incipient et circumibunt peragrantes terram.
</p><p>tu ergo, fili hominis, haec dicit dominus deus: dic omni uolucri 
et uniuersis auibus cunctis que bestiis agri (siue campi): conuenite et 
properate, concurrite undique (siue per circuitum) ad uictimam meam, 
quam ego immolaui uobis, uictimam grandem super montes israel, ut 
comedatis carnes et bibatis sanguinem. carnes fortium (siue gigantum) 
comedetis, et sanguinem principum terrae bibetis, arietum, agnorum et 
hircorum, taurorum que altilium et pinguium omnium; et comedetis adipem 
in saturitate, et bibetis sanguinem in ebrietate de uictima quam ego 
immolaui uobis. et saturabimini super mensam meam de equo et de equite 
forti (siue gigante), et de uniuersis uiris bellatoribus, ait dominus 
deus. et ponam (siue dabo) gloriam meam in gentibus (siue in uobis), et 
uidebunt omnes gentes iudicium meum quod fecerim, et manum meam quam 
posuerim (siue induxerim) super eos; et scient domus israel quia ego sum
 dominus deus eorum a die illa et deinceps, et scient omnes gentes 
quoniam propter iniquitates suas capta sit domus israel, eo quod 
reliquerint me, et absconderim (siue auerterim) faciem meam ab eis, et 
tradiderim eos in manu hostium (siue inimicorum eorum), et ceciderint in
 gladio uniuersi. iuxta immunditias eorum et scelera (siue iniquitates) 
eorum feci eis, et abscondi (siue auerti) faciem meam ab illis. 
propterea haec dicit dominus deus: nunc reducam captiuitatem iacob, et 
miserebor omnis domus israel, et assumam zelum pro nomine sancto meo. et
 portabunt confusionem (siue ignominiam) suam, et omnem praeuaricationem
 qua praeuaricati sunt in me, cum habitauerint in terra sua confidenter 
(siue in pace), neminem formidantes.
et reduxero eos de populis (siue gentibus), et congregauero de terris 
inimicorum suorum (siue de regionibus gentium), et sanctificatus fuero 
in eis in oculis (siue in conspectu) gentium plurimarum, et scient quia 
ego sum dominus deus eorum, cum transtulerim eos in nationes (siue cum 
apparuero eis in gentibus), et congregauero eos super terram suam, et 
non dereliquerim quemquam ex eis ibi. et non abscondam (siue auertam) 
ultra faciem meam ab eis, eo quod effuderim spiritum (siue furorem) meum
 super omnem domum israel, ait dominus deus. (hoc quod transtulimus 
iuxta hebraeos: congregabo ea super terram suam, et non derelinquam 
quemquam ex eis ibi, in lxx non habetur; rursum que quod iuxta hebraeos 
pro benedictione in ultimo ponitur: eo quod effuderim 'spiritum' meum, 
lxx transtulerunt 'furorem', quod ad iram pertinet, praesertim quod in 
hebraeo 'ruhi' positum sit, quod proprie sonat 'spiritum meum' et 
nequaquam 'furorem meum'). omnia autem usque ad eum locum in quo 
succedit templi aedificatio, hi quos supra diximus iudaeos et nostros 
iudaizantes, ad ultimum tempus referunt: quod carnibus gog cuncti que 
eius exercitus quasi pinguissimis hostiis uolucres bestiae que 
saturandae sint, et restituatur israel in pristinum statum et nequaquam 
ultra a gentibus expugnetur, sed effundat spiritum suum super eos deus 
ut habitent in terra sua, non omnes gentes, sed proprie domus israel. 
nos autem coeptam tropologiam sequentes hoc dicimus: quod omnes uolucres
 et uniuersas bestias conuocet dominus, ut tradat eis haereticorum 
principes quasi pinguissimas hostias deuorandos - uolucres autem et 
bestiae uel propter celeritatem in omnia discurrendi uel propter 
feritatem et crudelitatem appellantur, quibus traduntur aduersarii: in 
interitum carnis, ut spiritus saluus fiat et discant non blasphemare -; 
comedent autem grandem et pinguissimam uictimam: non alibi, sed super 
montes israel, quos prophetas et apostolos et sanctos uiros intellegere 
debemus - in illis enim contrariorum dogmatum magistri corruunt et ab 
ipsis pereunt uulnerati -, super quos aedificatur ecclesia, et, ut 
uerius dicam, super montium montem - de quo esaias loquitur et michaeas:
 uenite ascendamus in montem domini et in domum dei iacob, et 
annuntiabit nobis uiam suam -. istae autem aues et istae bestiae celeres
 atque crudeles comedent carnes et bibent sanguinem - quae: regnum dei 
possidere non possunt -. carnes fortium siue gigantum, qui contra dei 
scientiam rebellabant, et sanguinem principum, non caeli sed terrae, 
bibent, qui cuncta terrena sapuerunt: sanguinem arietum, agnorum et 
hircorum, siue, iuxta septuaginta, arietum, uitulorum et hircorum, ut 
tria significet animantia quae in dei uictimis immolantur: imitantur 
enim et haeretici ecclesiasticam mansuetudinem, sed oblatio eorum non in
 dei cultum sed in daemonum cibum proficit, quae est pinguissima hostia 
eorum, et quasi adipe saturantur, et bibunt sanguinem deceptorum usque 
in ebrietatem; hanc autem uictimam deus immolat per ecclesiasticos 
uiros, ut multitudine deceptorum saturentur conuiuae pessimi, et bibant 
usque ad uomitum et ebrietatem. quando uideris sanctos uiros et 
scripturis diuinis eruditos truncare equos haereticorum et ascensores - 
de quibus scriptum est: equum et ascensorem proiecit in mare -, et omnes
 rebelles et gigantes suo mucrone concidere et cunctorum bellatorum 
falsi nominis scientiae sanguinem fundere, tunc scito mensam domini 
praeparatam, ut ponat gloriam suam in cunctis gentibus quae illius 
credunt nomini. et intellegent ecclesiae sanctorum iudicium illius quod 
fecerit super aduersarios, et manum fortem qua eos percusserit; et 
sciant domus israel atque cognoscant quod ipse sit dominus deus eorum - 
qui locutus est: ego sum dominus deus uester - a die uictoriae domini 
usque in perpetuum, et recogitent idcirco captam esse quondam ab 
haereticis domum israel, et in toto peruersorum dogmatum orbe dispersam:
 quod reliquerint eum qui parumper abscondit siue auertit faciem suam ab
 eis et tradit eos in manu haereticorum, et ceciderunt illorum mucrone 
confossi propter immunditias et iniquitates suas; quae causa exstitit, 
ut absconderet et auerteret faciam suam ab eis. expositis autem 
rationibus - secundum illud quod scriptum est: oportet et haereses esse,
 ut probati quique manifesti fiant - captiuitatis israel, uidelicet 
ecclesiae, in qua habitant cernentes deum, nunc pollicetur quod reducat 
in ecclesiam captiuitatem iacob, qui iudaicum populum supplantarat et 
postea haereticorum fraudibus supplantatus est; et misereatur omnis 
domus israel, non iuxta carnem sed iuxta spiritum. et assumam, inquit, 
zelum meum pro nomine sancto meo quod blasphemabatur in gentibus propter
 haereticos, ut, postquam eos liberauerit, erubescant et confundantur; 
quare, fide ecclesiastica derelicta: praeuaricati sunt in me. 
confundantur autem et erubescant ualde uelociter, cum habitauerint in 
terra sua, terra mitium terra que sanctorum, et habitauerint confidenter
 siue in pace, nequaquam haereticorum insidias formidantes. tunc 
reducentur de populis, et congregabuntur de terris inimicorum suorum in 
terram suam, et sanctificabitur dominus in eis in conspectu gentium 
plurimarum quae et ipsae crediturae sunt domino, finis que sit 
beatitudinis: scire atque cognoscere quod ipse sit dominus deus eorum, 
eo quod apparuerit eis in gentibus siue transtulerit eos de nationibus, 
et congregauerit super terram suam, terram iudaeam, terram confessionis,
 terram mitium terram que uiuentium, et ne unum quidem reliquerit 
haereticae prauitati. et ultra non abscondat faciem suam ab eis nec 
auersetur illos, eo quod effuderit spiritum gratiae suae - de quo et 
ioel propheta loquitur: in nouissimis diebus effundam de spiritu meo 
super omnem carnem -; effuderit autem super omnem domum israel. sin 
autem pro 'spiritu', iuxta septuaginta 'furorem' legerimus qui in 
hebraico non habetur, sic sentiendum est: quod ultra non abscondat 
faciem suam ab eis, in quos furorem suum ante effuderat. hucusque in 
hiezechiel propheta, deo, ut optamus et credimus, auxiliante et 
aperiente os nostrum, locuti sumus, non aliorum si qui scripserunt uel 
deinceps scripturi sunt sententiam destruentes, sed afferentes 
qualiacumque sunt nostra. in aedificatione autem templi, et ordine 
sacerdotum, terrae que sanctae diuisione, et flumine egrediente de 
templo, et arboribus ex utraque ripa semper uirentibus et per singulos 
menses afferentibus fructum, et reliquis quae usque ad finem prophetico 
uolumine continentur, aperte imperitiam confitemur, melius arbitrantes 
interim nihil quam parum dicere.
</p><h3 align="center"><a name="TOC-LIBER-12"></a>LIBER 12</h3>
<p>trepidationem meam in explanatione templi hiezechiel, immo tacendi 
perseuerantiam, tuae, filia eustochium, preces, et domini promissa 
superant dicentis: petite et accipietis, quaerite et inuenietis, pulsate
 et aperietur uobis; et quia nos excusatione usi sumus, ut in calce 
anterioris uoluminis diceremus: 'melius est nihil quam parum dicere', tu
 eam uertisti in contrarium, ut praeferre putes saltem parum quam nihil 
dicere, quia in altero uoluntas prompta, in altero totius operis 
desperatio est, naturam que huiuscemodi hominum esse commemoras, ut non 
tantum gratiam habeant pro his quae tribueris, quantum dolorem super his
 quae negaueris: minore enim studio uirtutes laudamus quam uitia 
reprehendimus, et, quamuis pulchra sint corpora, unius prauitate ac 
deformitate membri insigniora fiunt. obsequar igitur uoluntati tuae, et 
flanti spiritui sancto uela suspendam, ignorans ad quae sim littora 
peruenturus et cum hoc eodem propheta clamitans: a quattuor uentis caeli
 ueni spiritus. fastidioso que lectori, immo animo perduelli nostra 
lecturo, illud in explanatione templi tota libertate denuntio, ut, si 
ueritatem desiderat, quaerat ab aliis; nos autem ea quae in opere 
difficillimo possumus suspicari, simpliciter confitemur atque dictamus, 
gratias acturi domino, si non in omnibus - quod impossibile est - sed in
 plerisque nobis aperuerit fores scientiae: prima enim, ut ait sublimis 
orator, quaeque sectanti, honestum est etiam in secundis tertiis ue 
consistere.
</p><p>40. in uicesimo et quinto anno transmigrationis (siue 
captiuitatis) iechoniae, in exordio anni (siue in primo mense), decima 
mensis, quarto decimo anno postquam percussa (siue capta) est ciuitas, 
in ipsa hac die (siue in illa die) facta est super me manus domini, et 
adduxit me illuc, in uisionibus (siue in uisione) dei, adduxit que me in
 terram israel, et dimisit (siue posuit) me super montem excelsum nimis,
 super quem erat quasi aedificium ciuitatis uergentis ad austrum (siue e
 regione). et introduxit me illuc, et ecce uir, cuius erat species quasi
 species aeris (siue aeris splendentis), et funiculus lineus (siue 
caementariorum) in manu eius, et calamus mensurae in manu eius, stabat 
autem in porta. et locutus est ad me idem uir: fili hominis, uide oculis
 tuis, et auribus tuis audi, et pone cor tuum in omnia quae ego ostendam
 tibi (siue pone in cor tuum omnia quae ostendero tibi), quia ut 
ostendantur tibi adductus (siue ingressus) es huc; et annuntia (siue 
monstrabis) omnia quae tu uides domui israel. si quinto anno 
captiuitatis siue transmigrationis regis ioiachin, in quarto mense, in 
quinta mensis, aperti sunt caeli hiezechieli prophetae iuxta fluuium 
chobar et uidit uisiones dei, nunc autem dicitur quod in uicesimo et 
quinto anno transmigrationis eiusdem iechoniae, in exordio anni, decima 
die mensis, facta sit super eum manus domini, adductus que in terram 
israel et positus super montem excelsum nimis, ut uideret aedificium 
ciuitatis uergentis ad austrum, nulli dubium est quin, decem et nouem 
annis nouem que mensibus et quinque diebus anni uicesimi completis, 
omnis illius prophetia contexta sit. quod si iuxta theodotionem, qui in 
eo loco ubi nos posuimus in 'exordio anni' interpretatus est 'in nouo 
anno', decima die mensis, - nouus autem annus apud hebraeos uocatur 
mensis septimus qui apud eos habet uocabulum 'thesri', ut kalendis 
mensis septimi sit tubarum clangor, et decima die eiusdem mensis dies 
ieiunii et placationis, quinta decima uero, quando totus lunae orbis 
impletur, dies scenopegiarum - datur intellegi, quod decima die 
placationis dominicae monstratum fuerat hiezechieli aedificium 
ciuitatis. et quomodo restitutionem populi, immo uiuificationem, in 
ossibus campi sub resurrectionis imagine demonstrauit, sic nunc 
instaurationem urbis, quae babylonio fuerat ante annos quattuordecim 
igne deleta, sub descriptione eius dominus pollicetur, ut, sicut 
captiuitatem et euersionem ollae succensae a facie aquilonis 
monstrauerat typus et prophetiae ueritas opere comprobata est, ita, ex 
praeteritorum fide, futurae aedificationis ueritas uaticinio probaretur.
 nec hoc de illo tempore dicitur, quod quidam imperiti iudaeorum uolunt,
 quando sub zorobabel et sub iesu filio iosedec sacerdote magno templum 
exstructum est, prophetantibus aggaeo et zacharia: hoc enim templum quod
 nunc describitur, et ordo sacerdotii terrae que diuisio et fertilitas 
multo augustius est quam fuit quod salomon exstruxerat; illud autem quod
 aedificatum est sub zorobabel in tantum paruum erat et prioris 
comparatione nihili, ut, qui primum templum uiderant et postea hoc 
aspiciebant, eiularent dolorem que suum lacrimis testarentur, et multo 
maior esset clamor ululantium quam clangor tubarum; lege ezrae librum. 
porro quod additur: quarto decimo anno postquam percussa (siue capta) 
est ciuitas, iuxta mysticos intellectus quattuordecim significat 
generationes, quibus completis a dauid usque ad natiuitatem christi, 
urbis restitutio promittitur ab eo de quo scriptum est: ipse aedificabit
 ciuitatem meam et captiuitatem populi mei reducet, et iterum, uenit: ut
 praedicaret captiuis remissionem et caecis uisum, dicens his qui erant 
in uinculis: exite, et qui erant in tenebris: reuelamini. fit autem 
super eum manus domini ut, iuxta carnem in babylone positus, in spiritu 
ad terram ueniret israel, et nequaquam in uisione, sed in uisionibus dei
 poneretur super montem excelsum nimis - de quo esaias et michaeas 
uaticinantur: uenite, ascendamus ad montem domini et ad domum dei iacob 
-, qui mons excelsus est nimis ad comparationem montium ceterorum - de 
quibus propheta testatur, dicens: leuaui oculos meos in montes, unde 
ueniat adiutorium mihi, et in alio loco: montes in circuitu eius, et 
dominus in circuitu populi sui, de quo et esaiae dicitur: in montem 
excelsum ascende, qui euangelizas sion -; super hunc montem ostenditur 
aedificium ciuitatis, iuxta septuaginta et aquilam: 'e regione' et 'ex 
aduerso aquilonis' unde ad terram israel propheta uenerat, iuxta 
theodotionem uero et symmachum: 'uergentis ad austrum' ubi plenum lumen 
est et sol iustitiae in summo caeli uertice positus - unde et in cantico
 dicitur canticorum: exsurge, aquilo, et ueni, auster; perfla hortum 
meum et fluant aromata illius; fugatur enim ab horto domini aquilo 
uentus durissimus, ne refrigeretur dilectionis calor flores que 
marcescant -; quando autem dicitur: quasi aedificium ciuitatis, non uere
 ciuitas, sed ciuitatis similitudo monstratur - de qua scriptum est: 
gloriosa dicta sunt de te, ciuitas dei, quae est: hierusalem, aedificata
 ut ciuitas cuius participatio eius in idipsum, et in qua: magnus 
dominus et laudabilis nimis, in ciuitate dei nostri, in monte sancto 
eius, et: in turribus ciuitatis iustis deus cognoscitur, quando suscipit
 eam, de qua et alibi: fluminis impetus laetificat ciuitatem dei, et: 
non potest abscondi ciuitas supra montem posita, quae loquitur in esaia:
 ego ciuitas firma, ciuitas quae oppugnatur - non dixit: quae 
'expugnatur', sed 'oppugnatur' -, quae 'aedificata est super petram et 
nulla tempestate concutitur' -. sequitur: 'et introduxit me illuc - 
subauditur manus domini; illuc autem, hoc est quasi aedificium ciuitatis
 -, ut mihi cuncta quae erant intrinsecus demonstraret'. ecce, inquit, 
uir, cuius erat species (siue uisio) quasi species aeris fulgentis - 
ille uidelicet de quo scriptum est: ecce uir oriens nomen eius -; 
habebat autem speciem, nequaquam electri ut in principio huius uoluminis
 dicitur, neque accinctus erat zona aurea ut in ioannis apocalypsi 
continetur, sed habebat speciem, iuxta hebraicum, quasi aeris - haec 
enim materia cunctis metallis uocalior est et tinnitu longe resonat; 
unde et in daniel, in imagine quae erat ex auro, argento, aere ferro que
 compacta, regnum alexandri atque graecorum in aeris similitudine 
demonstratur, ut graecae linguae eloquentia signaretur; per quam 
manifestum est adhuc eos indigere doctrina, qui templi spiritaliter 
aedificandi necdum plena nouere mysteria -; funiculus quoque erat lineus
 siue caementariorum in manu eius - de quo et in zacharia scriptum est 
quod funiculum habuerit geometricum, ut latitudinem et longitudinem 
urbis metiretur. caementariorum autem: uel angelorum qui dei imperio 
ministrabant, uel moysi et omnium prophetarum atque apostolorum qui 
aedificant ciuitatem dei et adiutores uel ministri sunt dominicae 
uoluntatis; unde et paulus apostolus loquebatur: dei agricultura, dei 
aedificatio sumus -. quod que sequitur: et calamus mensurae in manu 
eius, designat gratiam prophetalem - de qua scriptum est in quadragesimo
 quarto psalmo: lingua mea calamus scribae uelociter scribentis, et de 
ioanne propheta atque baptista: quid existis uidere in desertum? calamum
 uento agitari?, quem calamum imitari cupiunt qui: scribentes scribunt 
iniquitatem et quibus imprecatur propheta, dicens: increpa feras calami 
-. stabat autem in porta, quia per ipsum ad patrem ingredimur et sine 
ipso ciuitatem dei intrare non possumus, ut dignos suscipiat, indignos 
abiciat; in porta quoque iudicium est - unde et propheta dicit: oderunt 
arguentes in porta, et in alio loco: non confundentur cum loquentur 
inimicis suis in porta -. hic uir locutus est ad prophetam, in cuius 
manu erat funiculus et cuius erat species quasi aeris et qui calamum 
tenebat manu: locutus est ad hiezechielem uerus architectus - quem 
imitabatur paulus apostolus, dicens: quasi sapiens architectus 
fundamentum posui; sapientem autem uocat architectum, ad distinctionem 
illius qui stultus est et in zacharia pastor insipiens appellatur -; 
locutus est autem quae sequuntur: fili hominis, uide oculis tuis, et 
auribus tuis audi, non oculis carnis sed spiritus, nec auribus corporis 
sed animae -. leuate, inquit, oculos uestros et uidete, quia messes iam 
albae sunt ad metendum, et: qui habet aures audiendi, audiat -; uidetur 
autem aedificatio ciuitatis et auditur ordo caeremoniarum et sacerdotum 
terrae que descriptio; nec sufficit praecepisse ut cerneret oculis et 
audiret auribus, sed adiecit: et pone cor tuum in omnia (siue et pone in
 corde tuo omnia) quae ego ostendam tibi; nihil enim prodest uidisse et 
audisse, nisi ea quae uideris et audieris, in memoriae reposueris 
thesauro; quando autem dicit: omnia quae ego ostendam tibi, intentum 
auditorem facit, facit et cordis oculis praeparatum, ut memoriter teneat
 quae sibi ostendenda sunt: quia ut omnia ostendantur tibi adductus es 
huc - quo dicto ostendit specialiter nihil theoria et scientia dulcius 
quam propheta desiderat, dicens: unum petiui a domino, hoc requiram: ut 
inhabitem in domo domini omnibus diebus uitae meae, ut uideam uoluntatem
 domini et uisitem templum eius; unde adiungit et loquitur: domine, 
dilexi decorem domus tuae, et locum habitationis gloriae tuae -. 
'annuntia' inquit 'omnia quae tu uides domui israel, ut qui per se 
uidere non possunt, per te discant quae tibi a domino demonstrantur'; 
domui autem israel: his qui mente conspiciunt deum - de quibus erat et 
nathanahel qui christum studiosissime requirebat et meruit audire: ecce 
uerus israelita in quo dolus non est -.
</p><p>et ecce murus forinsecus in circuitu domus undique, et in manu 
uiri calamus mensurae sex cubitorum et palmo; et mensus est latitudinem 
aedificii calamo uno, altitudinem quoque calamo uno.
et uenit ad portam quae respiciebat uiam orientalem, et ascendit per 
gradus eius, et mensus est limen portae calamo uno latitudinem, id est 
limen unum calamo uno in latitudine, et thalamum uno calamo in longum, 
et uno calamo in latum, et inter thalamos quinque cubitos, et limen 
portae iuxta uestibulum portae intrinsecus calamo uno. et mensus est 
uestibulum portae octo cubitorum, et frontem eius duobus cubitis; 
uestibulum autem portae erat intrinsecus. porro thalami portae ad uiam 
orientalem, tres hinc et tres inde, mensura una trium, et mensura una 
frontium ex utraque parte. et mensus est latitudinem liminis portae 
decem cubitorum, et longitudinem portae tredecim cubitorum, et marginem 
ante thalamos cubiti unius, et cubitus unus finis utrumque; thalami 
autem sex cubitorum erant hinc et inde. et mensus est portam a tecto 
thalami usque ad tectum eius, latitudinem uiginti et quinque cubitorum 
ostium contra ostium. (lxx: et ecce murus extra domum per gyrum, et in 
manu uiri calamus mensurae sex cubitorum et palaestes; mensus est murum 
latitudinem aequalem calamo, et altitudinem eiusdem mensurae. et 
ingressus est portam, quae respiciebat ad orientem, septem gradibus, et 
mensus est (signum_obeli) 'thee' sex hinc et sex inde (signum_metobeli) 
aelam portae aequalem calamo in longitudine et aequalem calamo in 
latitudine et 'aelam' in medio 'theelatha' cubitorum quinque, et 'thee' 
secundum aequalem calamo in latitudine et aequalem calamo in longitudine
 et 'aelam' cubitorum quinque, et 'thee' tertium aequalem calamo in 
latitudine et aequalem calamo longitudinem trium et 'aelam' portae qui 
iuxta 'aelam' portae octo cubitorum et 'aeleu' duo cubitorum et 'aelam' 
portae intrinsecus. et 'thee' portae e regione, tres hinc et tres inde, 
et mensura una trium, mensura una 'aelam' hinc et inde. et mensus est 
latitudinem introitus portae decem cubitorum, et latitudinem portae 
cubitorum tredecim, et cubitus unus redigebatur in conspectu 'theeri' 
cubiti unius, et cubiti unius terminus hinc et inde; et 'thee' cubitorum
 sex hinc et cubitorum sex inde. et mensus est portam a muro 'thee' 
usque ad parietem 'thee', latitudinem uiginti quinque cubitorum, haec 
porta contra portam). dum essem romae puer et liberalibus studiis 
erudirer, solebam cum ceteris eiusdem aetatis et propositi, diebus 
dominicis sepulcra apostolorum et martyrum circumire, crebro que cryptas
 ingredi quae, in terrarum profunda defossae, ex utraque parte 
ingredientium per parietes habent corpora sepultorum, et quia obscura 
sunt omnia, ut propemodum illud propheticum compleatur: descendant ad 
infernum uiuentes, et raro desuper lumen admissum, horrorem temperet 
tenebrarum, ut non tam fenestram quam foramen dimissi luminis putes, 
rursum que pedetemptim inceditur et caeca nocte circumdatis illud 
uergilianum proponitur:
</p></dd><dd>horror ubique animo, simul ipsa silentia terrent.
<br />hoc mihi dictum sit ut prudens lector intellegat quam habeam 
sententiam super explanationem templi domini in hiezechiel, de quo 
scriptum est: nubes et caligo sub pedibus eius, et rursum: tenebrae 
latibulum eius; unde et moyses in nubem ingressus est et caliginem ut 
possit mysteria domini contemplari, quae populus longe positus et 
deorsum manens uidere non poterat; denique post quadraginta dies, uultum
 moysi uulgus ignobile caligantibus oculis non uidebat, quia 
'glorificata erat', siue, ut in hebraico continetur, 'cornuta', facies 
moysi; ita et mihi legenti descriptionem templi mystici - quod iudaei 
secundum litteram in aduentu christi sui, quem nos antichristum 
comprobamus, putant aedificandum, et nos referimus ad christi ecclesiam 
et cotidie in sanctis aedificari cerno - accidere: ubicumque enim oculus
 cordis aperitur, et me aliquid uidere aestimauero et tenere sponsum - 
et gaudens dixero: inueni quem quaesiuit anima mea; tenebo eum et non 
dimittam eum -, rursum me deserit sermo diuinus fugit que sponsus e 
manibus et clauduntur oculi caecitate - ita ut cogar dicere: o profundum
 diuitiarum sapientiae et scientiae dei! quam inscrutabilia sunt iudicia
 eius, et inuestigabiles uiae illius! et quod alibi scriptum est: 
iudicia domini abyssus multa, et: de profundis clamaui ad te, domine; 
domine exaudi uocem meam, et illud elisaei, qui raptum a se magistrum 
cordis oculis sequebatur, dicens: pater, pater, currus israel et auriga 
-. simpliciter igitur est fatendum me templum beati hiezechielis, quod 
saecula cuncta tacuerunt, non temeritate uelle disserere, sed fide et 
timore dei coniecturam animi mei cupere legentibus demonstrare, ut, si 
ego in tabernaculum dei pelles caprarum pilos que obtulero unde 
peccatorum spinae et aculei protegantur et arceantur pluuiae 
tempestatum, alius, qui diues est, pro qualitate meritorum uel ferrum 
uel aes uel argentum aurum que et pretiosissimos lapides offerat et non 
nostra, quia sunt minora, contemnat sed propriis gaudeat opibus: nisi 
enim ima fuerint, summa esse non poterunt, et ut maiora laudentur, 
minorum comparatione succrescunt. uideamus igitur, quid ingressus 
hiezechiel aedificium ciuitatis uergentis ad austrum primum uiderit, 
deinde audierit: et ecce, inquit, murus forinsecus in circuitu domus 
undique. pro 'muro' quem aquila et theodotio interpretati sunt, 
symmachus et septuaginta posuere [peribolon~g; murus ergo, siue] 
peribolos~g: ex omni parte domum, hoc est templum domini, circumdabat; 
habebat que uir, cuius erat species quasi aeris, non solum funiculum 
geometricum et caementariorum, sed et calamum tenebat in manu, cuius 
supra mensura tacita est et nunc ponitur: cubitorum sex et palmo - qui 
rectius graece dicitur palaestes, et est sexta pars cubiti; alioquin 
'palmus' spitham�n~g sonat quam nonnulli, pro distinctione 'palma', 
porro 'palaesten' 'palmum' appellare consuerunt -; hoc igitur calamo 
mensus est latitudinem et altitudinem muri, et utrumque, hoc est 
altitudo et latitudo, uno fuere calamo, hoc est senis cubitis et palmo 
uno. cum essent portae plurimae, noluit per alias intrare portas, sed 
per eam quae respiciebat orientalem plagam; et quia non erat aequalis 
locus - etenim murus per circuitum, et ipsa aedes dei in excelsioribus 
locis aedificata erat -, propterea per gradus ingreditur immo conscendit
 - quos soli septuaginta 'septem' nominant, cum et in hebraeo et ceteris
 translatoribus 'gradus' tantum absque numero legerimus -; ingressus que
 portam, statim mensus est limen portae - quod septuaginta 'thee' 
nominant, pro quo in hebraeo scriptum est 'seph'; et hoc diligentem [et]
 studiosum lectorem admonendum puto, si tamen scientia scripturarum et 
non uanis oratorum declamationibus ducitur: ut sciat omnia prope uerba 
hebraica et nomina, quae in graeca et latina translatione sunt posita, 
nimia uetustate corrupta scriptorum que uitio deprauata et, dum de 
inemendatis scribuntur inemendatiora, de uerbis hebraicis facta esse 
sarmatica, imo nullius gentis, dum et hebraea esse desierint et aliena 
esse non coeperint -. limen igitur portae - siue 'thee', immo 'seph', 
quod symmachus oudon~g, aquila et theodotio prothuron~g interpretati 
sunt -, habebat calamum unum, hoc est sex cubitos et palmum, in 
latitudine, porro, nescio quid uolentes, septuaginta addidere de suo 
'sex hinc et sex inde'; post limen autem portae, iuxta hebraicum: mensus
 est thalamum - siue cubiculum, et, ut symmachus transtulit, 
parastadas~g, id est 'postes' - ex utraque parte calamo uno, tam in 
longum quam in latum - quod et ipsum septuaginta 'aelam' transtulerunt, 
quod in consequentibus symmachus 'anteliminare' interpretatus est -, 
inter thalamos autem duos - siue cubicula et parastadas~g - erant 
quinque cubiti, et aliud propelimen portae iuxta uestibulum intrinsecus 
calamo uno; tertium quoque uestibulum portae octo habebat cubitos et in 
fronte eiusdem siue in marginibus duos cubitos, quod uestibulum ne quis 
putet idem esse quod supra, addidit: uestibulum portae interioris; pro 
quibus septuaginta primum et secundum et tertium uestibulum 
transtulerunt. thalami autem, id est cubicula quae post portam 
orientalem erant aedificata in uestibulis, respiciebant ad uiam 
orientalem, et ut sciamus quot fuerint thalami, iungitur: tres hinc et 
tres inde, ad septemtrionem uidelicet et ad meridiem respicientes et ad 
orientalem uiam; una que mensura frontium erat ex utraque parte. mensus 
est quoque mensuram in latum liminis portae et reperit decem cubita et 
in longum tredecim cubita, et in unum cubitum artabantur extrema 
thalamorum - uel, ut symmachus transtulit, parastades~g -, et utraque 
frons singulos habebat cubitos; thalami autem, siue parastades~g et, ut 
septuaginta de suo posuere, 'theelatha' -, ex utraque parte sena 
habebant cubita. mensus que est portam a tecto thalami - siue 
parastados~g - usque ad tectum siue ad parietem eius et inuenit, inter 
tectum et tectum, latitudinis uiginti et quinque cubita, tantum enim 
erat spatium inter ostium et ostium siue inter portam et portam. haec 
breuiter diuinantis magis quam explanantis animo dixerimus, uolentes 
iuxta litteram obscuram et pene non apparentem adumbrare picturam; 
ceterum pauca quae possumus suspicari strictim dubitantes que ponemus. 
apostolus paulus uolens ephesios sacratiora cognoscere, imprecatur eis 
'ut repleantur sapientia et caritate domini et radicati scire ualeant et
 comprehendere quae sit latitudo et longitudo et altitudo et profundum 
diuitiarum eius'; et ad eosdem loquitur: ergo nequaquam estis peregrini 
et aduenae, sed ciues sanctorum et domestici dei, aedificati super 
fundamentum apostolorum et prophetarum, ipso angulari lapide iesu 
christo; in quo omnis aedificatio compacta crescit in templum sanctum 
domino, in quo et uos superaedificati estis in habitaculum dei in 
spiritu sancto. petrus quoque hisdem pene uerbis, quia eodem spiritu, in
 epistola loquitur: si quidem credidistis quoniam bonus dominus. ad quem
 accedentes lapidem uiuum, ab hominibus quidem reprobatum, a deo autem 
electum et honoratum, et ipsi ut lapides uiuentes aedificamini domus 
spiritalis, in sacerdotium sanctum, offerentes spiritales uictimas, 
acceptabiles deo per iesum christum. ex quo perspicuum est dominum 
saluatorem, qui uerus architectus est, probare lapides: qui possunt in 
templi fundamentum, qui in medio, qui in superioribus locis, et, 
inferioris mensurae, uel non tam solidae firmitatis, in muro et extra 
templum in circuitu peribol�i~g conuocari - non est enim parui roboris 
nec minimae firmitatis, impositos desuper lapides sustinere; unde 
scribit apostolus ad credentes: inuicem onera uestra portantes, et in 
alio loco scriptum est: non debere nos pondus assumere quod [ferre] non 
possumus -. calamus autem mensurae qui habebat sex cubita et palmum 
unum, illud significat: notam esse deo conuersationem nostram, quae in 
sex diebus in quibus mundus factus est continetur, notam esse et 
rationem operum singulorum, ut aliud ad opera pertineat, aliud ad 
mentem; unde et latitudo aequa est altitudini, quorum latitudo ad opera,
 ut diximus, altitudo refertur ad animum, qui ad alta festinat. illud 
autem semel monuisse sufficiat: nosse me cubitum et cubita neutrali 
appellari genere sed, pro simplicitate [et facilitate] intellegentiae 
uulgi que consuetudine, ponere et genere masculino - non enim curae 
nobis est uitare sermonum uitia, sed scripturae sanctae obscuritatem 
quibuscumque uerbis edisserere -. ingreditur igitur uir, cui oriens 
nomen est, per portam orientalem, ut illuminet eos quos in prima 
uestibuli fronte repperit siue in ipso introitu portae: non per unum sed
 per plures gradus, quorum siletur numerus ut ascensionis appareat 
difficultas, et, quotcumque gradus tibi proposueris, scias minus esse ab
 eo quod dubium derelinquitur - istam arbitror portam, de qua et in 
psalmis canitur: haec porta domini, iusti intrabunt per eam -; mensus 
que est limen portae ut scire ualeamus omnia patere notitiae dei, quod 
limen in latitudine dicitur unius calami et de altitudine siletur ac 
longitudine: uia enim est et introitus, et per eam ad interiora 
pergendum est - licet hoc loco septuaginta superflue 'longitudinem' uel,
 ut in plerisque codicibus continetur, 'altitudinem' dixerint -; 
cubicula autem, id est thalami et parastades~g, tam in longum quam in 
latum singulos habent calamos, sed inter thalamum et thalamum sex tantum
 sunt cubita ut interiora cubiculorum plenam habeant mensuram calami, id
 est sex cubitorum et palmus, dum opera pariter ratio que conueniat, ea 
uero quae extrinsecus sunt, hoc est inter thalamum et thalamum, quinque 
cubita; necdum enim christi secreta penetrarunt, nec possunt dicere: 
introduxit me rex in cubiculum suum, et alibi: omnis gloria filiae regis
 intrinsecus, sed discipulis cum christo domi commorantibus, mysteria 
eius audire non possunt et foras ad se cupiunt dei exire sermonem; et 
propterea quinque cubitorum mensura in eis ponitur: ut ad sensus quinque
 omnia referre doceantur; limen quoque alterius portae, siue, ut in 
septuaginta continetur, secundi uestibuli et tertii, eiusdem unius 
calami mensurae est. post quod uestibulum eius, hoc est limen portae, 
introitum octo ponuntur cubita, ut interiora uestibuli nequaquam 
septenarium numerum et sex cubita et palmum unum, sed octonarium 
teneant, qui ad resurrectionis et diei dominicae pertinent sacramentum. 
'et in fronte' inquit 'eiusdem uestibuli duo erant cubita', quae uel ad 
utrumque pertinent instrumentum, uel ad litteram et spiritum, uel ad 
mysterium forcipis qua in esaia de altari carbo comprehenditur et 
defertur ad prophetae labia purganda; et ut sciamus quod sit hoc 
uestibulum quod octo et duobus cubitis terminatur, ponit manifestius: 
uestibulum autem portae erat intrinsecus, per quod peruenimus ad templum
 dei. thalami quoque et cubicula quae erant ad uiam portae orientalis, 
pro quibus septuaginta 'aeleu' scribunt, tres erant hinc et tres inde, 
mensurae unius, id est calamo uno qui sex cubita et unum palmum habebat,
 de quibus supra dictum est, et 'aelam' uno calamo in longum et uno 
calamo in latum, et inter thalamos quinque cubitos; ne igitur putaremus 
duos tantum esse thalamos, ternos ex utraque parte posuit, ut senarium 
numerum demonstraret qui et in hydriis euangelii demonstratur in quibus 
aquae in uina mutatae sunt, et cotidie iudaici latices uertuntur in 
uinum, quod: laetificat cor hominis, et christi cruore sit dulcius. 
mensus est quoque latitudinem liminis portae decem cubitorum, qui 
perfectus est numerus et uel decalogo continetur, uel euangeliorum 
quattuor sacramento qui, ab una incipiens, ita ad i ii iii iiii peruenit
 ut denarium impleat numerum; cuius longitudo habebat tredecim cubitos; 
pro qua in septuaginta rursum ponitur latitudo - quod mihi uidetur 
scriptorum neglegentia deprauatum: neque enim in uno loco latitudinem et
 rursum latitudinem decem uel tredecim cubitorum scriptura dixisset -; 
potest autem porta liminis, in quo sacratus est numerus ueteris et noui 
instrumenti, uel ipse dominus intellegi qui dicit: ego sum ostium, uel 
certe omnes sancti per quos ingredimur ad notitiam dei, quorum apostolus
 paulus loquebatur: os meum patet ad uos, o corinthii; dilatamini et 
uos; tredecim cubiti post octonarium numerum, librorum moysi continent 
sacramentum qui et quinque monstrantur [panibus] et in samaritana 
euangelii quae arguitur quod quinque habuerit uiros et sextum quem se 
putabat habere non habebat, et tamen octonarius numerus et quinarius uno
 cubito, id est quarto decimo, consummatur, quia in christo 
recapitulantur omnia; unde dicitur: et cubitus unus finis utrumque, dum 
et uetus et nouum testamentum una christi mensura complectitur, et 
altitudinem triginta cubitorum arcae noe unus cubitus includit. thalami 
autem, inquit, (siue, ut septuaginta posuere, 'thau' uel 'thee' - 
uertentes atque mutantes per singula loca ut uoluerint hebraica nomina 
-) sex cubitorum erant 'ex utraque parte', quod dicitur hinc et inde, et
 nequaquam habebant palmum nec rationem desuper additam, quae praesentem
 conuersationem ad futuram beatitudinem prouocaret, sed tantum sex 
cubita. unde sequitur: et mensus est portam a tecto thalami usque ad 
tectum (siue parietem) eius, et inuenit latitudinis uiginti et quinque 
cubita; et ipse numerus, licet quadrus, tamen refertur ad sensus: si 
enim quinos cubitos contra se quinquies ordinaueris, uicesimum et 
quintum numerum efficies qui est inter tectum thalamorum et tectum, et 
tamen utrumque e regione sui positum, a summis partibus habet ostium 
contra ostium.
haec non friuola uideantur lectori - licet et mihi ipsi qui dicto 
displiceant, sentiens me clausam pulsare ianuam -, sed legenda cum uenia
 sunt; alioquin potui simpliciter ignorantiam confiteri et omne 
studiosorum amputare desiderium: sicut enim a perfecta scientia procul 
sumus, ita leuioris culpae arbitramur saltem parum dicere quam omnino 
nihil.
<p>et fecit frontes per sexaginta cubitos, et ad frontem atrium portae 
undique per circuitum; et ante faciem portae quae pertingebat usque ad 
faciem uestibuli portae interioris, quinquaginta cubitos; et fenestras 
obliquas in thalamis et in frontibus eorum, quae erant intra portam 
undique per circuitum; similiter autem erant et in uestibulis fenestrae 
per gyrum intrinsecus, et ante frontes pictura palmarum. (lxx: et sub 
diuo 'aelam' portae sexaginta cubitis, et 'theim' atrii portae per 
circuitum; et sub diuo atrii extrinsecus 'aelam' portae interioris 
quinquaginta cubitis; et fenestrae absconditae super 'theim' et super 
'aelam', intra portam atrii per circuitum; et similiter 'aelamoth' et 
fenestrae in circuitum intrinsecus, et super 'aelam' palmae hinc et 
inde). symmachus hunc locum ita interpretatus est: et fecit 
peristaseis~g, quas nos 'circumstantias' possumus dicere, pro quibus in 
hebraico habet et 'ulium', quae aquila interpretatus est kri�ma~g et nos
 in 'frontem' uertimus; rursum ubi posuerunt septuaginta '[theim] 
atrii', in hebraico habet 'ulim' numero singulari, quod symmachus 
'propter atrium', aquila kri�ma~g [id est] 'frontem atrii' 
transtulerunt; 'sub diuo' quoque 'aelam portae', aquila 'ante faciem 
postium portae', symmachus 'ante faciem uestibuli portae' interpretati 
sunt; fenestras que 'absconditas', quae hebraice appellantur 'aetemoth',
 symmachus toxikas~g transtulit; et ubi dixere septuaginta 'super theim'
 et 'super aelam', idem symmachus 'postes' posuit et 'circumstantias', 
aquila 'thalamos' et 'frontes eorum', pro quibus in hebraico scriptum 
est 'tham' et 'aele'; porro 'aelamoth', quod septuaginta et theodotio 
similiter transtulerunt, symmachus 'circumstantias', aquila 'frontes' 
interpretati sunt; 'aelam' autem, pro quo in hebraeo scriptum est 'ul', 
uel 'ostium' uel 'porticus' appellatur; 'palmus' quoque scriptum est in 
hebraico 'thamarim' numero plurali, quia singularis numerus 'palmam' 
'thamar' uocat. haec fastidioso lectori molesta fore non ambigo, sed 
uolui breuiter ostendere quantum temporis longitudine, immo scriptorum 
uitio et ut apertius loquar uitio et imperitia, ab hebraica ueritate 
discrepet antiqua translatio, praecipue que in hebraicis sermonibus quae
 nos de aliorum editionibus in latinum sermonem expressimus, non tam 
explanationem dictorum quam suspicionem nostram simpliciter indicantes. 
puto autem inter murum templi extrinsecus per circuitum et ipsam aedem 
in atrio, hoc est in medio, quaedam fuisse propter ornamentum posita, 
quae symmachus interpretatur 'circumstantias', id est 'stantia quaedam',
 et de terrae solo erecta in sublime, et haec sexaginta cubitorum 
obtinere spatium; rursum que egredientibus de porta interiori ad faciem 
uestibuli, quod respiciebat portam exteriorem, quinquaginta cubitos 
obtinuisse locum in quibus fenestrae erant obliquae, quas septuaginta 
'absconditas', symmachus toxikas~g uocat; et hae fenestrae erant in 
thalamis, hoc est in cubiculis singulis, et in porticibus quae ante 
cubicula tendebantur, obtinentes cubita quinquaginta - quae fenestrae 
obliquae, siue toxikai~g, idcirco a sagittis uocabulum perceperunt, quod
 instar sagittarum angustum in aedes lumen immittatur; et intrinsecus 
dilatantur -; omnia que per circuitum plena erant huiusmodi fenestris. 
'et ante frontes' inquit 'porticuum, pictura siue caelatura palmarum'; 
per quae ostenditur introitum portae statim que ingredientibus murum 
sexaginta occurrere cubita cum uariis ornamentis, quae referuntur ad 
conditionem mundi, ut ex creaturis creator intellegatur, et omnia ordine
 et ratione currentia ostendat mundi uarietatem - qui apud graecos 
kosmos~g ab 'ornatu' nomen accipit, et in sex diebus factus est ut per 
singulos dies decades singulae supputentur, quem perfectum numerum supra
 diximus -; post haec ingredientibus nobis atrium interius occurrunt, 
ante ipsum uestibulum portae interioris, thalami cum fenestris obliquis,
 qui quinquaginta cubitorum tenent spatium, qui et ipse sacratus est 
numerus: et post septem hebdomadas plenas festiuitatis et gaudii, 
ogdoadis prima incipit dies quae est resurrectionis, et introducit nos 
ad uiciniam templi - cum enim omnia fecerimus, agentes prioris erroris 
paenitentiam, tunc uicini et proximi efficimur deo, ut, in exteriori 
atrio, notitiam creatoris creaturarum ordo nos doceat atque constantia, 
et, in interiori, uerus iubilaeus, in quo omnia nobis debita 
dimittuntur, instruat theologian~g [et introducat ad sancta sanctorum]. 
notandum quoque quod interius atrium plures habeat fenestras, non 
directas et aequales sed obliquas et angustas exterius et se intrinsecus
 dilatantes, ut per parua quaedam foramina possimus ad interiora 
penetrare et ad clarissimi luminis, quod uersatur in templo, 
plenitudinem peruenire -; denique, post sexaginta et quinquaginta 
cubita, et thalamos et porticus, frontes porticuum et fenestras plurimas
 per circuitum, palmarum nobis caelatura uel pictura monstratur ut, de 
mundo uictoriam possidentes, digni efficiamur palmas uidere uirtutum.
</p><p>et eduxit me ad atrium exterius, et ecce gazophylacia, et 
pauimentum lapide stratum in atrio per circuitum, triginta gazophylacia 
in circuitu pauimenti; et pauimentum in fronte portarum secundum 
longitudinem portarum erat inferius. et mensus est latitudinem a facie 
portae inferioris usque ad frontem atrii interioris extrinsecus, centum 
cubitos ad orientem et ad aquilonem. (lxx: et introduxit me in atrium 
interius, et ecce thalami et intercolumnia atrii per circuitum, triginta
 thalami inter columnas; et porticus post ianuas, in longitudinem 
ianuarum ante columnas inferius. et mensus est latitudinem atrii ab eo 
loco qui erat sub diuo portae exterioris usque ad interius sub diuo 
portae interioris quae respiciebat exteriora, cubitos centum, et 
uergebat ad orientem). pro 'thalamis' triginta quos uertere septuaginta 
siue 'gazophylaciis', atque 'cellariis' ut interpretatus est aquila, 
symmachus posuit 'exedras'; et pro centum cubitis exterioris partis qui 
tendebant usque ad portam orientalem, in hebraico idem cubitorum numerus
 et ad aquilonem tendere dicitur, in septuaginta uero nomen aquilonis 
ablatum est. uir ergo ille, qui habebat funiculum caementariorum in manu
 et calamum mensurae et stabat in porta, inter cetera quae monstrabat 
aspectu, post atrium sexaginta cubitorum et aliud uestibulum portae 
interioris quod tenebat quinquaginta cubitos, eduxit prophetam ad atrium
 exterius siue, ut in septuaginta continetur, introduxit ad atrium 
interius - satis que miror iuxta litteram et septuaginta, quomodo, post 
exteriora atria sexaginta et quinquaginta cubitos tenentia, interius sit
 atrium quod in latitudine centum cubitorum tendatur spatiis, nisi forte
 iuxta mysticos intellectus et profectus ingredientium, quae interiora 
in doctrinis fuerunt latiora sunt -; introductus autem in atrium 
interius, siue ductus ad exterius atrium ut in hebraico continetur, 
statim intuitus est triginta 'thalamos' uel 'gazophylacia' et, ut 
symmachus interpretatus est, 'exedras', quae habitationi leuitarum atque
 sacerdotum fuerant praeparatae, et pauimentum stratum lapidibus siue 
intercolumnia, ut ostendatur interius atrium uel exterius habere ante 
fores ordinem columnarum et pauimentum in fronte portarum siue porticus 
post tergum portarum, in quibus porticibus puto columnas ordine fuisse 
dispositas, ut ante gazophylacia essent porticus et in frontibus 
porticuum columnae porticus sustinentes; pauimentum autem quod stratum 
erat lapidibus et ante porticus atrii tendebatur, inferius erat in 
ascensione porticuum et eandem habebat longitudinem quam thalamorum 
aedificatio possidebat. mensus que est idem uir, in cuius manu erat 
funiculus et calamus, a facie portae inferioris siue, ut septuaginta 
uolunt, exterioris, usque ad frontem atrii uel portae interioris, centum
 cubitos ad orientem, et ut in hebraico dicitur, et ad aquilonem. ex 
quibus intellegimus illud euangelicum quod saluator enarrat, missae in 
agrum sementis in terram bonam, quae multiplicet fruges pro uarietate 
uirtutum in tricinarium et in sexagenarium et centenarium numerum, huius
 loci uaticinio conuenire: et hic tricesimus et sexagesimus et 
centesimus numerus ponitur, ut in his quasi gradibus ad perfectam 
scientiam peruenire ualeamus, ita dumtaxat ut ad interiorem aedem 
quinquagenarius nos perducat numerus qui, finito septem hebdomadarum 
sabbato, in diem resurrectionis erumpit. 'gazophylacia' autem 
appellantur: quae plena sunt spiritalibus diuitiis - de quibus scriptum 
est: redemptio animae uiri propriae diuitiae, super quibus et paulus 
apostolus gratulatur discipulis suis: quod pleni sunt in omni uerbo et 
in omni scientia; 'gaza' autem lingua persarum 'diuitiae' nuncupantur -,
 uel certe thalami; quae graece dicuntur pastophoria~g: ostendunt sponsi
 aduentui cubicula praeparata; quae fuere tricesimo numero, ut perfectam
 aetatem habitantium demonstrarent. et 'pauimentum' stratum erat lapide 
ne luto et terra et puluere peccatorum habitantium polluerentur uestigia
 sed ut super uiuos incederent lapides quibus aedificatur templum dei, 
siue 'intercolumnia' erant ante thalamorum fores quae impositum desuper 
aedificium sustentarent - istae sunt columnae de quibus et paulus 
apostolus scribit: dextras dederunt mihi et barnabae, petrus et ioannes 
qui uidebantur columnae esse, et in alio loco: columna et firmamentum 
ueritatis; et in ioannis apocalypsi legimus: qui uicerit, faciam eum 
columnam in templo dei mei, et foras non egredietur amplius -; 
'pauimentum' ergo quod erat in fronte portarum, de quo iam diximus, siue
 'porticus' post tergum portarum, quae habitatores thalamorum ab 
imbribus defendebat, erat inferius: semper enim quae inferiora sunt in 
altioribus collocantur, ut ad mystica atque secreta et plena diuitiis 
spiritalibus, ascensu et gradibus peruenire possimus. plenus que numerus
 atque perfectus in decem decadarum numero est: qui et sementem isaac 
centena fruge multiplicat; sed quia in terra erat et adhuc dicere 
poterat: aduena sum ego, et peregrinus sicut omnes patres mei, hordeum 
seuisse et centesimam frugem messuisse narratur: necdum enim granum 
tritici mortuum fuerat in terra, quod multas fruges faceret, et famem 
iudaici populi audiendi sermonis dei, saturaret eo pane qui de caelo 
descendit; quomodo autem centum cubiti non solum ad portam orientalem 
fuerint sed et ad portam aquilonis, sequens testimonium demonstrabit.
</p><p>portam quoque quae respiciebat uiam aquilonis atrii exterioris 
mensus est, tam in longitudine quam in latitudine; et thalamos eius, 
tres hinc et tres inde, et frontem eius et uestibulum eius secundum 
mensuram portae prioris, quinquaginta cubitorum longitudinem eius, et 
latitudinem uiginti quinque cubitorum. fenestrae autem eius et 
uestibulum eius et sculpturae secundum mensuras portae quae respiciebat 
ad orientem; et septem graduum erat ascensus eius, et uestibulum ante 
eam. et porta atrii interioris contra portam aquilonis et orientalem; et
 mensus est a porta usque ad portam centum cubitos. (lxx: et introduxit 
me ad aquilonem, et ecce porta respiciens atrium exterius, et mensus est
 in longitudine et in latitudine; et 'thee' eius, tres hinc et tres 
inde, et 'aeleu' et 'aelamoth' - et quod in hebraico non habetur: - et 
palmas eius, et factum est secundum mensuram portae quae respiciebat 
orientem, quinquaginta cubitorum longitudo et latitudo uiginti quinque 
cubitorum. et fenestrae eius et 'aelamoth' et palmae eius sicut in porta
 quae respiciebat orientem; et in gradibus [septem] ascendebant ad eam, 
et 'aelamoth' intrinsecus. et porta atrii interioris respiciens ad 
portam aquilonis - et quod in hebraico non habetur -: sicut porta quae 
respicit ad orientem; et mensus est atrium de porta usque ad portam 
centum cubitorum). quid significant uerba hebraica 'thee' et 'aeleu' et 
'aelamoth' supra plenius diximus, sed et in praesentiarum collocatione 
sui docebit nostra translatio. mensus est autem uir, cuius funiculus in 
manu erat, portam quoque aquilonis atrii exterioris, siue introduxit 
prophetam per portam aquilonis ad atrium exterius - in quo considerandum
 est quod primum introducatur per portam aquilonis, secundo per portam 
austri, tertio per portam orientalem - ab aquilone enim exardescunt mala
 super habitatores terrae, pulchre que qui habitator terrae est et non 
aduena et peregrinus patet iaculis eius qui ab aquilone uenit, cuius 
ignita sunt iacula quae iuxta apostolum scuto fidei restinguuntur -; et 
ad aquilonem exterius atrium nominatur, ad meridiem uero, hoc est ad 
austrum, non exterius sed interius - dicit enim scriptura: et introduxit
 me ad atrium interius ad portam australem, quod et in orientali atrio 
scriptum similiter inuenitur -: primus enim ad uirtutem ingressus est 
aquilonem calcare pedibus et per quinquagenarium et uicesimum quintum 
numerum ad summitatem centenarii peruenire, deinde introduci ad 
australem plagam et aquilonis frigus expellere, tunc ad perfectam uenire
 uirtutem, id est ad portam orientalem in qua oritur sol iustitiae et 
per quam solus ingreditur pontifex - et hoc obseruandum quod, cum 
quattuor plagae sint, de occidentali porta taceatur, de qua in principio
 illius psalmi scriptum est: iter facite ei qui ascendit super occasum: 
dominus nomen est eius, ut, postquam nobis praeparantibus iter domino et
 illud implentibus quod ioannes baptista clamat in eremo: parate uiam 
domino, rectas facite semitas eius, possimus audire quod in extrema 
parte eiusdem psalmi dicitur: [cantate deo, psallite domino] qui 
ascendit super caelum caeli ad orientem -. quod autem dicuntur thalami 
tres hinc et tres inde, hoc docet quod tam littera quam spiritus et 
utraque intellegentia et historiae et tropologiae ad trinitatis 
sacramenta pertineat. illud que quod dicitur: et frontem eius et 
uestibulum secundum mensuram portae prioris, orientalem portam 
significat quae prior non ordine sed merito nuncupatur. 'et habebant' 
inquit: 'quinquaginta cubitos in longitudine et uiginti quinque in 
latitudine', ut in quinquaginta post septem hebdomadas aeterna requies 
demonstretur tendens per diem resurrectionis ad regna caelorum in quibus
 uera requies est, in uiginti quinque autem, de quo numero ante diximus,
 quinque sensus per quinque ordines quadranguli mensura seruetur, quorum
 alterum longitudini alterum latitudini coaptatur, ut in longitudine 
requies et delectatio sacratioris scientiae, in latitudine praesentium 
quae ad sensus pertinet ratio demonstretur. quod que infertur: et 
fenestrae et uestibula et sculpturae (siue, ut septuaginta tradidere, 
palmae) erant iuxta mensuram portae quae respiciebat ad orientem, hoc 
spiritaliter indicatur quod quicumque in introitu uirtutum positus tres 
et tres thalamos fuerit ingressus frontem que et uestibulum mensurae 
portae prioris agnouerit, et ad ea perueniat illa que conspiciat quae in
 porta orientali plenissime suscepturus est.
porro quod sequitur: et septem graduum erat ascensus eius, et uestibulum
 ante eam (siue interius), hunc habet sensum, quod per septem gradus 
hebdomadis et ollae quae a facie aquilonis accenditur et caeremonias 
iudaeorum quibus dedit deus praecepta non bona et iustificationes in 
quibus non uiuant in eis, scandamus ad altiora et ad uestibulum eius, id
 est portae pro quo septuaginta 'aelamoth' transtulerunt, quod 
uestibulum ante portam est, siue interius. nec solum una porta est 
aquilonis quae supra porta appellatur exterior, sed altera quae habet 
similitudinem portae orientalis, ut manifestius dixere septuaginta: et 
porta atrii interior respiciens portam aquilonis, sicut erat porta quae 
respiciebat ad orientem; mensus que est a porta exteriori aquilonis 
usque ad portam eiusdem aquilonis interiorem centum cubitos, ut his 
quasi gradibus [atque mensuris] recedentes a porta exteriori ad 
interiorem peruenire ualeamus, de cuius numeri sacramento [supra] dictum
 est.
</p><p>et duxit me ad uiam australem, et ecce porta quae respiciebat ad 
austrum; et mensus est frontem eius et uestibulum eius iuxta mensuras 
superiores, et fenestras eius, et uestibula in circuitu eius, sicut 
fenestras ceteras, in qua erat quinquaginta cubitorum longitudo et 
latitudo uiginti quinque. et in gradibus septem ascendebatur ad eam, et 
uestibulum ante frontem eius, et caelatae palmae erant, una hinc et 
altera inde, in fronte eius. et porta atrii interioris in uia australi, 
et mensus est a porta usque ad portam in uia australi centum cubitos. et
 introduxit me in atrium interius ad portam australem, et mensus est 
portam iuxta mensuras superiores, thalamum eius et frontem eius, et 
uestibulum eius hisdem mensuris, et fenestras uestibulorum in circuitu: 
quinquaginta cubitos longitudinis, et latitudinis uiginti quinque 
cubitorum, et uestibulum per gyrum longitudine uiginti quinque cubitorum
 et latitudine quinque cubitorum, et uestibulum eius ad atrium exterius,
 et palmas in fronte, et octo gradus erant quibus ascendebatur per eam. 
(lxx in eadem uerba consentiunt, praeter 'thee' et 'aeleu' et 'aelamoth'
 et 'aelam', pro quo in hebraeo positum est 'ulam'; 'thee' autem 
interpretatur 'limen' siue 'frons', 'aeleu' 'circa eam' siue 
'sustentacula', 'aelamoth' 'propyla' siue 'uestibula', 'ulam tritilon' 
'in circuitu' id est 'ante fores'. illud autem quod iuxta hebraicum 
posuimus: et uestibulum (siue propulon~g) in circuitu per gyrum 
longitudinis cubitorum uiginti quinque et latitudinis per quinque 
cubitos, in septuaginta non habetur. sed et hoc notandum, quod in 
australi porta iuxta septuaginta non dicatur 'uia' sed simpliciter: et 
duxit me ad austrum et ecce porta quae respiciebat ad austrum). per 
singulos igitur introitus hiezechiel quem confortauit deus - hoc enim 
nomen eius sonat -, ducitur, et de porta aquilonis transit ad portam 
australem, cuius frontes et limina, propula~g siue uestibula, fenestrae 
que per circuitum similes habebant mensuras: quinquaginta cubitorum 
longitudinem et uiginti quinque cubitorum latitudinem. et per gradus 
septem ascendebatur ad eam, id est ad portam australem, et uestibulum 
eius, hoc est 'aelamoth', ante fores eius; duae quoque palmae caelatae, 
de quibus in septemtrionali plaga portae diximus. et hoc tantum 
admonuisse sufficiat quod quae ibi ponuntur iuxta intellegentiam 
uiliorem, hoc est iuxta litteram, in meridiana porta intellegimus iuxta 
spiritalem sensum: hisdem enim lineis et historia currit et tropologia, 
sed illa humilior est, ista sublimior, illa haeret terrae, ista ad 
caelestia subuolat. et in circuitu per fenestras cuncta plena erant 
luminis - singula enim probl�mata~g habent terminos suos -, et proprium 
per illa ad animam uidentis lumen ingreditur, praesertim si longitudo 
uitae eius quinquagenarii anni, hoc est iubilaei, mysterio fuerit 
protelata et ad diuinioris sensus latitudinem potuerit peruenire; in qua
 latitudine et plateis agit sapientia confidenter et cum sublimi uoce 
clamitat. septem gradibus ingreditur ut perueniat ad uestibulum, et per 
palmas propositi sui atque conatus uictoriam teneat sempiternam. et ne 
putaremus unum esse ad australem partem atrium, de secundo atrio 
dicitur: et porta atrii interioris in uia australi, et mensus est a 
porta usque ad portam in uia australi centum cubitos, ut post hebdomadis
 et instrumenti ueteris sacramenta, ad terram bonam et ad euangelii 
gratiam perueniret. nec solum secundum in porta australi atrium est, sed
 tertium de quo nunc dicitur: et introduxit me in atrium interius ad 
portam australem, et mensus est portam iuxta mensuras superiores, et 
cetera: singula enim atria habent mensuras et ordines suos, et in hisdem
 mensuris diuersa gratia est, dum easdem res aliter in principio, aliter
 in profectu, aliter in fine cognoscimus. hoc uero, quod in septuaginta 
non habetur: et uestibulum (siue propulon~g) per gyrum longitudine 
uiginti quinque cubitorum et latitudine quinque cubitorum, uidetur 
facere quaestionem, propter quod et in interpretatione non positum est: 
quomodo post profectum tertii gradus uiginti quinque cubiti et quinque 
ponuntur; sed tollit ambiguitatem illud quod sequitur: et uestibulum 
eius ad atrium exterius, et palmas in fronte eius, ut scilicet hoc 
atrium, quod habet in longitudine uiginti quinque cubitos et in 
latitudine quinque, non interioris sed exterioris atrii sit, ut prioris 
atrii latitudinem hoc est uiginti quinque cubitos, exterioris atrii 
possideat longitudo, et in latitudine quinque cubitos teneat; quas 
mensuras, id est uiginti quinque et quinque, ad eos sensus referimus, 
uisum uidelicet, auditum, gustum et odoratum et tactum, quos, si ad 
altiora conscendimus, quinquies duplicamus, et de carnalibus sensibus 
faciemus spiritales - ut est illud: leuate oculos uestros et uidete 
quoniam messes albae sunt ad metendum, et: qui habet aures audiendi, 
audiat, et: gustate et uidete quoniam suauis est dominus, et: christi 
bonus odor sumus in his qui credunt; et in ioannis epistola dicitur: 
quod audiuimus et uidimus et manus nostrae palpauerunt de uerbo uitae -.
 et ad extremum nequaquam, ut de septemtrionali plaga, septem tantum 
gradus efficiunt, sed post septem octonarius ponitur numerus, ut de 
synagoga ad ecclesiam, de ueteri testamento ad nouum, de terrenis ad 
caelestia transeamus.
</p><p>et introduxit me in atrium interius per uiam orientalem, et 
mensus est portam secundum mensuras superiores; thalamum et frontem eius
 et uestibula sicut supra, et fenestras eius et uestibula eius in 
circuitu, longitudinem quinquaginta cubitos et latitudinem uiginti 
quinque cubitorum; et uestibulum eius, id est atrii exterioris (pro quo 
posuerunt lxx et symmachus interiorem), et palmae caelatae in fronte 
eius hinc et inde, et in octo gradibus ascensus eius. de septemtrionali 
plaga, in cuius atrium septem tantum ascendebatur gradibus, transit ad 
australem portam et atrium eiusdem plagae, ad quod non solum septem, ut 
supra diximus, sed octo gradibus ascenditur: scilicet ut per uetera 
transeamus ad noua et, ut loquar manifestius, per patriarchas et 
prophetas ueniamus ad apostolos: ut in altero hebdomada, in altero 
ogdoada sit. nunc autem uenit ad ultimum, immo ad summum, et introducit 
prophetam per uiam portae interioris, siue per atrium ad quod itur per 
uiam orientalem - 'uia' iuxta septuaginta in hoc tantum habetur loco: in
 septemtrionali et australi plaga omnino tacita est, ut possimus 
intellegere in orientali tantum porta illam intellegendam uiam, quae 
dicit: ego sum uia et ueritas et uita; per ipsum enim uenimus ad patrem 
et de ipso scriptum est: beati immaculati in uia, qui nihil de christo 
sinistrum sapiunt, sed fides eorum pura est et nequaquam haereticorum 
sorde polluta -; idem que numerus thalamorum, frontium et uestibulorum 
et fenestrarum et luminis earum et eadem mensura longitudinis et 
latitudinis: quinquaginta uidelicet, et uiginti quinque cubitorum 
sacramenta conseruans; et uestibulum eius portae siue atrii interioris, 
quod iuxta hebraicum exterius ponitur ut orientali lumine omnia 
teneantur inclusa - secundum illud quod scriptum est: nec est qui se 
abscondat a calore eius -; sin autem et exterius et interius accipimus 
atrium, sic intellegendum, quod deus et circumfusus et infusus sit, 
dicens per prophetam: qui tenet caelum palmo et terram pugillo, ut omnia
 ab illo uideantur includi, et rursum: caelum mihi thronus est, terra 
autem scabellum pedum meorum, ut intra omnia esse credendus sit - iuxta 
illud uergilianum:
</p></dd><dd>principio caelum ac terras campos que liquentes
</dd><dd>lucentem que globum lunae titania que astra
</dd><dd>spiritus intus alit, totam que infusa per artus
</dd><dd>mens agitat molem et magno se corpore miscet -;
<br />cum que per arma a dextris et sinistris, per gloriam et ignominiam, 
per bonam et malam famam, per laudes et uituperationes, uictoriam de 
isto saeculo ceperimus, tunc palmae nobis dantur ex utroque latere, quos
 nec gaudia mutauere nec moeror, nec prospera nec aduersa superarunt; et
 nequaquam per septem gradus sicut in aquilonis plaga, nec per septem et
 octo sicut et in meridie continetur, sed per octo tantum gradus ad 
summa conscendimus, eo quod sufficiat nobis octonarii numeri, id est 
euangelicum sacramentum, et possimus iuxta apostolum dicere: et si 
noueramus secundum carnem christum, sed iam nunc non nouimus eum, 
subauditur iuxta carnem.
<p>et introduxit me ad portam quae respiciebat ad aquilonem, et mensus 
est secundum mensuras superiores thalamum eius, frontem eius et 
uestibulum eius et fenestras eius per circuitum, longitudine 
quinquaginta cubitorum, latitudine uiginti quinque cubitorum. uestibulum
 eius respiciebat in atrium exterius, et caelatura palmarum in fronte 
illius hinc et inde; in octo gradibus ascensus eius. et per singula 
gazophylacia ostium in foribus portarum; ibi lauabant holocaustum. et in
 uestibulo portae duae mensae hinc et duae mensae inde, ut immoletur 
super eas holocaustum, et pro peccato et pro delicto. et ad latus 
exterius quod ascendit ad ostium portae quod pergit ad aquilonem, duae 
mensae; et ad latus alterum ante uestibulum portae, duae mensae. 
quattuor mensae hinc et quattuor mensae inde: per latera portae octo 
mensae erant super quas immolabant. quattuor autem mensae ad holocaustum
 de lapidibus quadris exstructae longitudine cubiti unius et dimidii, et
 latitudine cubiti unius et dimidii, et altitudine cubiti unius, super 
quas ponant uasa in quibus immolatur holocaustum et uictimae; et labia 
earum palmi unius reflexa intrinsecus per circuitum, super mensas autem 
carnes oblationis. multum in hoc testimonio hebraica ueritas a 
septuaginta interpretum editione discordat: hoc enim quod diximus: ibi 
lauabant holocaustum. et in uestibulo portae duae mensae hinc, et 
rursum: ut immoletur super eas holocaustum, et pro peccato, in 
septuaginta non habetur, sed in plerisque codicibus de theodotione 
additum est; rursum ubi nos diximus: et labia earum palmi unius reflexa 
intrinsecus per circuitum, septuaginta transtulerunt: et 'gisum' palmi 
habentes dolatum intrinsecus per circuitum - quod uerbum, utrum hebraeum
 an graecum sit scire non possumus, nisi hoc tantum quod pro 'giso', 
symmachus et theodotio 'labia', aquilae prima editio epistaseis~g numero
 plurali, secunda 'labia' transtulerunt, pro quo in hebraeo habetur 
'asaphanaim' -; et ubi nos diximus: super mensas autem carnes 
oblationis, septuaginta posuere de suo: et in mensis desuper tecta, ut 
operiantur a pluuia et a siccitate; illud autem quod hebraeis nominibus 
ediderunt 'thee' et 'aeleu' et 'aelamoth' et 'aelam', quid significet et
 supra admonuimus et e regione ostendere potest nostra translatio, nec 
necesse est super hoc saepe admonere lectorem et prudentiae eius studio 
que diffidere. introducitur ergo rursum ad portam quae respiciebat 
aquilonem, sed nequaquam ut supra ad atrium exterius, sed interius - in 
eo enim quod in sequentibus dicitur: uestibulum eius respiciebat ad 
atrium exterius, ostenditur hoc atrium fuisse intrinsecus -; per quae 
profectus ingredientis ostenditur, dum in singulis locis nomina mensurae
 que sunt propriae, et fenestrae per circuitum luminis plena scientiae 
uniuersa monstrantes; et per quinquaginta et uiginti quinque cubita 
remissionis diuinorum que sensuum sacramenta sunt posita ut, in 
uestibulo atrii interioris positi, exteriora uideamus, et praeteritorum 
et praesentium notitiam contemplantes per quam ueniamus ad duplices 
palmas atque uictorias et octo graduum mysteria cognoscamus, introgressi
 que gazophylacia in quibus templi diuitiae continentur et lauantur 
orationes nostrae ab omni sorde peccati.
mensae que ex utraque parte binae sunt positae, ut primum immoletur 
holocaustum quod totum sacer ignis assumat, deinde pro peccato, et ad 
extremum pro ignorantia: quod uel scientes commisimus uel ignorantes. ad
 latus quoque exterius, iuxta septuaginta: erat riuus fabrefactus qui 
holocaustorum cineres et carnium purulentias efferebat exterius, siue: 
erant duae mensae; et ad latus alterum uestibuli eiusdem portae duae 
mensae, id est ex utraque parte quaternae. quattuor hinc et quattuor 
inde et post tergum siue ad latus earum aliae octo mensae, ut simul 
faciant mensas sedecim; quo numero prophetarum mysteria demonstrantur, 
ut quidquid per euangelicam offerimus dignationem, praedictum eorum 
uaticinationibus approbemus. quod que inferuntur quattuor mensae de 
lapidibus quadris exstructae et hae ipsae ad sacrificium holocausti: 
isti sunt uiui lapides qui uoluuntur super terram et habent se cum 
angularem lapidem quo ueteris et noui testamenti parietes continentur, 
quartus autem numerus euangelica sacramenta demonstrat; longitudine et 
latitudine habens unum cubitum et dimidium, id est per quadrum, quae 
simul iuncta tres cubitos faciunt, qui tres cubiti habent in altitudine 
cubitum unum, ut mysteria trinitatis unius cubiti, hoc est diuinae 
maiestatis mensura conseruet, dicente domino ad discipulos suos: ite, 
baptizate omnes gentes in nomine patris, et filii et spiritus sancti: 
nomen autem dei quasi unus altitudinis cubitus est, qui tres 
complectitur proprietates et holocausta oblationum nostrarum semper 
assumit; super ipsas autem quattuor mensas holocaustorum, de uiuis 
lapidibus exstructas, quarum longitudo et latitudo et altitudo descripta
 est, ponuntur uasa in quibus immolatur holocaustum martyrum de quibus 
dicitur: pretiosa in conspectu domini mors sanctorum eius, et eorum 
uictimae qui continentia et corporis sanctitate animas suas immolant 
domino, mensarum que istarum nomina puto in matthaeo et luca et marco et
 in ioanne apostolis contineri; quarum corona desuper reflexa 
intrinsecus per circuitum margines ambiebat, ut holocausta contineret 
intrinsecus et non passim fluere permitteret; teneret que carnes 
oblationis, siue, ut septuaginta transtulerunt: et ipsae mensae tectae 
erant desuper, propter imbrium uiolentiam et aestiui solis nimiam 
siccitatem, ut carnes desuper positae possint dicere cum propheta: per 
diem sol non uret nos, neque luna per noctem, quorum alterum nimiis 
pluuiis et tempestatibus tribulationum dissoluit oblationes, alterum 
uehementi aestu persecutionum arescere facit quidquid oblatum est. 
ignosce, lector, difficultati locorum, aut si melius quid inuenire 
potes, doce: libenter discimus quod nescimus.
</p><p>et extra portam interiorem gazophylacia cantorum in atrio 
interiori, quod erat in latere portae respicientis aquilonem, et facies 
eorum contra uiam australem, una ex latere portae [orientalis] quae 
respiciebat ad uiam aquilonis. et dixit ad me: hoc est gazophylacium 
quod respicit uiam meridianam, sacerdotum qui excubant in custodiis 
templi. porro gazophylacium quod respicit ad uiam aquilonis, sacerdotum 
erit qui excubant ad ministerium altaris: isti sunt filii sadoc, qui 
accedunt de filiis leui ad dominum ut ministrent ei. et mensus est 
atrium longitudine centum cubitorum et latitudine centum cubitorum per 
quadrum, et altare ante faciem templi. et introduxit me in uestibulum 
templi; et mensus est uestibulum quinque cubitis hinc et quinque cubitis
 inde, et latitudinem portae trium cubitorum hinc et trium cubitorum 
inde; longitudinem autem uestibuli uiginti cubitorum et latitudinem 
undecim cubitorum, et octo gradibus ascendebatur ad eam, et columnae 
earum in frontibus, una hinc et altera inde. pro 'gazophylaciis' 
septuaginta 'exedras' transtulerunt; illud que quod nos diximus exedrae 
siue gazophylacia 'cantorum', ab eis praetermissum est; rursum que post 
mensuram uestibuli quinque cubitorum hinc et quinque cubitorum inde, 
addidere de suo: et latitudo portae cubitorum quattuordecim, cum in 
hebraeo tantum positum sit: et latitudo portae trium cubitorum hinc et 
trium cubitorum inde. haec lectorem admonui ne translationum diuersitate
 turbetur, sed ut, in praesenti loco et maxime in mensuris templi, 
hebraica ueritate contentus sit. igitur post murum, quem peribolon~g 
septuaginta transtulerunt, qui totum templum per quadrum ambiebat in 
circuitu, introductum prophetam legimus in atrium interius et deinde ad 
aquilonem et ad austrum et ad portam orientalem et rursum ad aquilonem, 
de quibus ut potuimus diximus, et in quorum diuersitatibus, uel nominum 
uel mensurarum, quid nobis uideretur praeteritus sermo monstrauit - 
quorum sensum testimonium saluatoris breuiter ostendit, dicens: in domo 
patris mei multae mansiones sunt -. quibus expletis, ingreditur templum,
 hoc est sancta sanctorum de quibus nunc dicitur, et intra portam 
interiorem gazophylacia siue exedrae cantorum - ad quos illud imperium 
est: cantate domino canticum nouum, qui cum angelis clamitant: gloria in
 excelsis deo, et super terram pax in hominibus bonae uoluntatis -, quod
 atrium interius erat situm in latere portae quae respiciebat aquilonem,
 et ad austrum et ad orientem, ut semper meminerint cantores domini et 
qui angelorum officio detinentur per quos gradus ad summa peruenerint, 
et mysteria singulorum locorum diligenter agnoscant. denique uir ille, 
cuius funiculus et calamus erat in manu, introducit prophetam in atrium 
interius quod respiciebat uiam meridianam, et haec locutus est: hoc est 
gazophylacium (siue exedra, et, ut theodotio posuit, thalamus) qui 
habitationi sacerdotum separatus est obseruantium in excubiis templi. 
porro gazophylacium quod respicit ad uiam aquilonis, sacerdotum erit qui
 excubant ad ministerium altaris. in quo notandum quod sacerdotes quibus
 custodiae templi delegatae sunt, habitant in gazophylacio quod 
respiciebat ad uiam meridianam in qua lux plenissima est, hi autem qui 
excubant ad ministerium altaris in quo offeruntur uictimae pro peccato, 
in gazophylacio sunt quod respicit uiam aquilonis, eos qui ab aquilone 
ueniunt et offerunt uictimas pro peccato suscipere et saluare cupientes:
 qui utrique, pro officiis suis domino seruientes, appellantur filii 
'sadoc' qui interpretatur 'iustus' siue 'iustificans', omnipotens 
uidelicet deus - de quo scriptum est: iustus dominus et iustitias 
dilexit, aequitates uidit uultus eius -; isti autem filii sadoc de 
filiis 'leui' qui interpretatur 'assumptus', et ipsi assumuntur a domino
 ut accedant ad eum - et nequaquam de solo dictum moyse: moyses 
accedebat ad dominum: alii uero non accedebant, sed omnes qui seruiunt 
ei et administrant, domino appropinquare dicantur -. iste autem uir, qui
 introduxit hiezechiel in atrium exterius et ut ita loquar ad sancta 
sanctorum, mensus est ipsum atrium in quo erant duae exedrae siue 
gazophylacia custodum templi siue altaris habitaculis delegata, et 
repperit longitudinis et latitudinis per quadrum centenos cubitos, ut 
sacerdotes domini ministerio seruientes, qui per artam et angustam uiam 
intrauerant, habeant deambulacra latissima et in perfecto consummato que
 uirtutum numero commorentur; et in ipso atrio erat altare ante faciem 
templi ut numquam sanctorum ad dominum cesset oratio. supradictus quoque
 uir introduxit hiezechiel in uestibulum siue propulon~g templi, quod 
mensus est quinque cubitis hinc et quinque inde, quoniam qui introductus
 est, diuinis sensibus fuerat eruditus, et nec dexteram nouerat nec 
sinistram, sed uia regia ingrediebatur; latitudo autem ipsius portae, 
per quam introitus erat ad uestibulum templi, habebat ternos cubitos 
'hinc et inde' - in quo scripturae sanctae obseruanda elegantia, quod 
non dixerit 'a dextera et sinistra' ne uideretur in sanctis sanctorum 
sinistrum aliquid nominare, sed 'hinc et inde' id est ex utraque parte 
-, statim que prudens lector intellegit trinum numerum ad trinitatis 
mysterium pertinere, quae porta est ingredientium ad deum, dum et pater 
in filio et filius in patre et in utroque spiritus sanctus, qui ternus 
numerus, una porta est eorum qui post baptismum trinitatis perueniunt ad
 salutem. quod autem sequitur: longitudo uestibuli uiginti cubitorum et 
latitudo undecim cubitorum, uidetur facere quaestionem: quomodo dualis 
numerus qui refertur ad duas decades, et undecimus qui uno indiget ut 
sacrum numerum expleat duodecimum, in uestibulo templi esse dicatur; 
quod plerique sic soluunt: quamuis sancti sint sacerdotes et in templi 
ministeriis collocati et cotidie uictimas offerant christo, tamen, quia 
in hoc mortali fragili que corpusculo - et quod aegrotationibus uitiis 
que subiectum est -, commorantur, uicenarium habent numerum et undecimum
 - unde dicebat et apostolus: miser ego homo! quis me liberabit de 
corpore mortis huius? non quo iuxta saeuissimam haeresim abolenda 
corpora esse credamus, sed quo sit superuestiri, non spoliari, et 
mortale hoc accipere immortalitatem et corruptiuum induere 
incorruptionem -. illud autem quod sequitur: et octo gradibus 
ascendebatur ad eam, id est ad portam interiorem, scientibus hebraeam 
linguam magna difficultas est: denique symmachus, quem in hoc loco 
secuti sumus, 'octo gradibus' posuit, septuaginta 'decem', theodotio et 
aquilae secunda editio 'undecim', prima autem nullum numerum posuit sed 
absolute ait: et gradibus in quibus ascendebatur ad eam, ut uel, iuxta 
consuetudinem priorum portarum, 'octo' intellegamus 'gradibus' sicut 
intellexit et symmachus, uel certe quos habebat porta interior, quorum 
numerum scriptura non dixit: propter quod in hebraeo positum est 'urob' -
 id est et 'latitudo' - 'ast-hesre' - quod, si ita legatur, 'undecim' 
significat, sin autem pro 'hesre', hoc est 'decem', legamus 'heser', non
 significat 'decem', sed pronomen -; quae hebraei sermonis expertibus 
deliramenta uideantur. sed nunc non controuersias scribimus aut 
orationes in quibus ludi solet compositione uerborum, sed explanationes 
et commentarios hebraeorum uoluminum; uerum redeamus ad conceptum. octo 
siue decem gradibus, qui perfectus est numerus, aut undecim, de quo iam 
diximus, ascendebatur ad portam sanctorum, in cuius frontibus erant 
columnae, una hinc et altera inde: non dixit 'duae', ne in dualem 
incurreret numerum, sed 'una et una', qui perfectus est numerus et 
unione sumitur dei - illae autem erant columnae suae de quibus et in 
apocalypsi dicitur: qui uicerit, faciam eum columnam in templo dei mei, 
et foras non egredietur; et petrus ac ioannes columnae appellantur 
ecclesiae, per quos ingredimur ad sancta sanctorum, et quorum doctrina 
ad christum noster introitus est -.
</p><p>41. et introduxit me in templum, et mensus est frontes: sex 
cubitos latitudinis hinc et sex cubitos latitudinis inde, latitudinem 
tabernaculi. et latitudo portae decem cubitorum erat, et latera (siue 
humeri) portae quinque cubitis hinc et quinque cubitis inde; et mensus 
est longitudinem quadraginta cubitorum et latitudinem uiginti cubitorum.
 post multa mysteria uarios que introitus et in locis singulis 
proprietates, tandem aliquando uir, cuius funiculus caementariorum et 
mensurae calamus in manu erat, hiezechielem prophetam introducit in 
templum, et mensus est frontem templi - pro quo 'aelam' septuaginta et 
'aelim' theodotio et 'in circuitu' symmachus transtulerunt -, et utraque
 latitudo tabernaculi senum cubitorum erat, sacramentum creaturarum 
omnium continens - in sex enim diebus mundus est conditus -, per quorum 
notitiam causas que conditionis atque rationem intramus ad templum dei, 
et ex creaturarum ordine atque constantia cognoscimus creatorem. 
latitudo autem portae templi erat decem cubitorum - qui sacratus et 
perfectus numerus et in quo mense septimo, die decima mensis, ieiunium 
et propitiatio est; decima autem die mensis primi, qui appellatur nisan,
 ad immolationem et praeparationem paschae, agnus assumitur. septimo 
igitur mense, decimae offeruntur in dei horrea siue, ut scriptura 
appellare consueuit, torcularia; unde dicit et apostolus: dilatamini et 
uos -, ut, postquam per decem portae cubitos templum quis fuerit 
ingressus, ex utraque parte ipsius latera, siue, ut proprie in hebraico 
dicitur, humeri, mensurentur, qui semper referuntur ad opera - unde et: 
issachar desiderauit bonum, requiescens inter medios cleros; uidit que 
requiem quia bona est et terram quia pinguis est: supposuit humerum ad 
laborandum et factus est agricola; et in ueste pontificis humerale cum 
rationali stringitur, ut ratione opera compleantur, et possit dicere 
ecclesiasticus: a mandatis tuis intellexi -, qui humeri portae ex 
utraque parte quinos habebant cubitos, ut per terrenos sensus atque 
diuinos, super quorum differentia saepe scribimus, ingrediamur adyta 
templi; cuius mensus est uir ille, qui ductor prophetae erat, 
longitudinem quadraginta cubitorum et latitudinem uiginti cubitorum 
siue, ut melius est, portae longitudinem ac latitudinem, quia supra 
tantum de latitudine et humeris eius dixerat. quod autem uicies 
quadraginta octingentesimum numerum faciat qui uicinus est octonario, 
nulli dubium est - unde et in ecclesiaste praecipitur: date partem 
septem, date et octo -, de cuius numeri sacramento crebro disputasse me 
noui; siue, quia per tribulationes et angustias huius saeculi intramus 
ad sanctuarium domini, idcirco longitudo portae habebat cubitos 
quadraginta, qui numerus semper in labore positus est - unde et moyses 
et helias quadraginta diebus non comedunt panem et aquam non bibunt, et 
annis quadraginta populus israel uexatur et probatur in solitudine et 
post multos labores terram repromissionis ingreditur, et dominus ac 
saluator secundum assumpti corporis fragilitatem quadraginta diebus 
tentatur in solitudine ut post uictoriam accedant angeli et ministrarent
 ei -. cum autem, post tribulationes et angustias, potuerimus dicere 
illud apostolicum: in omnibus tribulati, sed non coangustati, atque 
propheticum: in tribulatione dilatasti mihi, tunc nobis latissimus 
aperitur introitus, qui uiginti cubitorum habet latitudinem, ut, 
superatis mundi certaminibus atque terrenis qui et ipse dualis est 
numerus, ingrediamur templi penetrabilia, et audiamus imperantem 
discipulis dominum: confidite, ego uici mundum.
</p><p>et ingressus intrinsecus (siue in atrium interius) mensus est in 
fronte (siue 'aelam') portae duos cubitos, et portam sex cubitorum, et 
latitudinem portae septem cubitorum (siue et humeros portae septem 
cubitis hinc et septem cubitis inde).
</p><p>et mensus est longitudinem eius (siue ostiorum) uiginti cubitorum
 et latitudinem uiginti cubitorum ante faciem templi, et dixit ad me: 
hoc est sanctum sanctorum. quantumuis proficiamus, semper nobis maior 
profectus aperitur.
unde post introitum templi rursum ingredimur intrinsecus siue, ut 
septuaginta transtulerunt, interius atrium, in cuius 'fronte' siue 'ael'
 - pro quo symmachus 'circa portam', theodotio 'aelam', hebraicum 'ul', 
aquila 'cis ostium', nos 'frontem' interpretati sumus -, duo erant 
cubiti, ut iuxta superiorem sensum per dualem numerum ingrediamur ad eum
 locum, ubi sint sancta sanctorum; unde et ipsa porta sex cubitorum erat
 per quos introgressi aeternam requiem possidemus: quae in septenario 
numero demonstratur: pro quo septuaginta transtulerunt: et latitudinem 
portae septem cubitorum hinc et septem cubitorum inde, cum in hebraeo et
 ceteris editionibus semel tantum cubiti in latitudine portae positi 
sint. quod autem sequitur: et mensus est longitudinem eius uiginti 
cubitorum (siue ut in septuaginta quadraginta continetur), latitudinem 
quoque uiginti cubitorum ante faciem templi, illud significat quod ante 
templi faciem et in introitu eius praeteriti laboris atque certaminis 
nobis mensura semper occurrat: quam enim rationem in singulis numeris 
duplex numerus possidet, eandem duae habent decades. et hoc 
considerandum quod, ingressus intrinsecus per portam duorum in fronte 
cubitorum et sex habentem cubitos septem que in latitudine ex utraque 
parte et uiginti cubitos in longitudine totidem que in ipsis templi 
foribus, doceatur propheta qui sit ille locus uel quo appellatur 
uocabulo: dixit enim, inquit, mihi: hoc est sanctum sanctorum. sin autem
 ante templum siue, ut scriptura cognominat, ante faciem templi sanctum 
sanctorum est, quantam beatitudinem in templi adytis et in interioribus 
eius aestimare debemus - de qua propheta loquitur: hoc labor est in 
conspectu meo, donec ingrediar in sanctuarium dei, intellegam in 
nouissimis eorum -! sed et hoc notandum, quod in descriptione 
tabernaculi dicuntur sancta sanctorum plurali numero, hic autem sanctum 
sanctorum numero singulari, ut post sancta ueniamus ad sanctum - quomodo
 post multa cantica peruenimus ad canticum canticorum, quod omnium 
carminum carmen est et quod canentes sponsi copulamur amplexibus -. et 
mensus est parietem domus sex cubitorum, et latitudinem lateris quattuor
 cubitorum per circuitum undique domus; latera autem, latus ad latus, 
bis triginta tria. et erant eminentia quae ingrederentur per parietem 
domus in lateribus per circuitum, ut continerent et non attingerent 
parietem templi. et platea erat in rotundum ascendens sursum per 
cochleam, et in coenaculum templi deferebat per gyrum. idcirco latius 
erat templum in superioribus, et sic de inferioribus ascendebatur ad 
superiora in medium. (quod autem in lxx ponitur et de mediis ad tristega
 - id est 'ad tertia coenacula' et 'thrael', in hebraico non habetur; et
 pro 'thrael' quoque, quod nescio quid significet, neque enim habetur in
 hebraeo, legitur apud illos 'uraithi', quod et nos et ceteri 
transtulerunt 'et uidi', ut sequatur ordo testimonii:)
</p><p>et uidi in domo altitudinem per circuitum, fundata latera ad 
mensuram calami sex cubitorum spatio; et latitudinem per parietem 
lateris forinsecus quinque cubitorum, et interior [domus] in lateribus 
domus, et inter gazophylacia latitudinem uiginti cubitorum in circuitu 
domus undique. et ostium lateris ad orationem (quod in lxx non habetur),
 ostium unum ad uiam aquilonis, et ostium unum ad uiam australem; et 
latitudinem loci ad orationem (quod et ipsum lxx non transtulerunt) 
quinque cubitorum in circuitu. et aedificium quod erat separatum uersum 
que ad uiam respicientem ad mare latitudinis septuaginta cubitorum, 
paries autem aedificii quinque cubitorum latitudinis per circuitum, et 
longitudo eius nonaginta cubitis. postquam peruenit ad sanctum 
sanctorum, de quo supra diximus, uir ille uenerabilis mensus est sancti 
sanctorum parietem qui, propter fabricam mundi et omnem uisibilem 
creaturam quae in sex diebus condita est, sex habebat cubita, et 
latitudinem unius lateris quattuor cubitorum: non ex uno latere, sed per
 circuitum domus latitudo; quattuor autem cubita tenebat per circuitum 
domus latitudo, ut quattuor elementa monstraret ex quibus uniuersa 
compacta sunt, et maxime humana corpora, contra quae sancti dimicantes 
et subicientes ea animae potestati, interiora merentur intrare et domini
 arcana cognoscere. ipsa autem latera, quae in circuitu domus erant et 
quattuor cubitorum spatio a templi pariete separabantur, iuncta sibi 
erant, ita ut unum latus aliud latus contingeret et haberet in 
longitudine non triginta et tres cubitos sed bis triginta tres, hoc est 
sexaginta sex. uetus in leuitico loquitur testamentum, in ortu maris, 
post unam hebdomadem, et illam quae genuit et illum qui genitus est 
triginta et tres implere dies ut ueniant ad purificationem, porro si 
genuerit feminam, duplicem obseruare numerum est id, sexaginta sex; et 
quia, ut ueniamus ad sancta sanctorum, non solum prima indigemus 
natiuitate, sed et secunda ut, nati in carne, renascamur in spiritu, 
idcirco non sexaginta sex, sed bis triginta et trium ponitur numerus, ut
 utraque natiuitas deo auctori debeatur illius que clementiae et duplici
 muro circumeant latera domus quae templi fulciunt aedificium. quod que 
sequitur iuxta hebraicum: et erant quaedam eminentia quae ingrederentur 
per parietes domus per latera in circuitu, [ut continerent] et non 
attingerent parietem templi, illud significat quod sancti uiri in 
multitudine credentium erumpant per parietem templi, per omnia uidelicet
 latera in circuitu, et contineant ecclesiae fundamenta, et tamen non 
tangant parietem templi, tantum uidisse contenti et de longe 
inenarrabilia adorasse mysteria: nunc enim uidemus per speculum in 
aenigmate, et plenissimam tangere atque comprehendere non possumus 
ueritatem. quod autem: platea erat in rotundum ascendens sursum per 
cochleam, et in coenaculum templi deferebat per gyrum, et: idcirco 
latius erat templum in superioribus, et sic de inferioribus ascendebatur
 ad superiora et medium, puto perspicuum esse lectori, semper angustiora
 esse quae deorsum sint in ieiuniis, chameuniis, uictus continentia, 
paulatim que, dum ad summa conscendimus, latiorem nobis aperiri uiam et 
impleri quod scriptum est: in tribulatione dilatasti mihi; per rotundum 
autem et cochleam conscendimus templi coenaculum, quae figura inter 
omnia sch�mata~g a philosophis quoque huius saeculi pulchrior 
approbatur, dum et caelum et sol et luna et astra cetera et punctum 
terrae, in corporibus quoque humanis oculi quasi altera sidera, et 
figura capitis quod omnium sensuum receptaculum est, teretes que digiti 
et femina et brachia hanc praeferunt rotunditatem; porro coenaculum 
templi ad quod de angustioribus ad altiora conscenditur illud puto esse 
quod in regum uolumine helias habuit et elisaeus, et in apostolorum 
actibus tabitha - id est dorkas~g et dammula - nostra possedit quae 
bonis operibus ad summa conscenderat; apostolus autem petrus, super quem
 dominus ecclesiae fundamenta solidauit, transcendit coenaculum et uenit
 ad tectum - quod significantius graece d�ma~g dicitur - id est tecti 
solarium -, et incognita prius saeculo ecclesiae sacramenta cognouit; 
saluator quoque generis humani pascha fecit in coenaculo, et magno lato 
que coenaculo atque omni sorde purgato strato que et ad spiritale 
conuiuium praeparato, ubi mysterium corporis et sanguinis sui tradidit 
discipulis suis et aeternam nobis agni immaculati reliquit festiuitatem.
 quod que addit: et de mediis ad tristega (id est tertia coenacula) et 
'thrael', uidetur mihi obelo praenotandum: quid enim necesse est dubia 
et non scripta disserere, cum in ea quae hebraeorum tenentur libris 
debeamus incumbere? sequitur: et uidi in domo altitudinem per circuitum,
 fundata latera ad mensuram calami sex cubitorum spatio; et latitudinem 
per parietem lateris forinsecus quinque cubitorum; et inter gazophylacia
 (quae symmachus exedras~g uocat) latitudinem cubitorum uiginti per 
circuitum domus, quibus numeris ostenditur quod de mundo hoc et de 
terrenis sensibus et de duali duarum decadarum numero qui refertur ad 
uiginti, non solum in sancta sanctorum sed et in coenacula eorum 
mereamur ascendere, et semper habere in memoria quod per sex dies 
conditionis nostrae et per quinque sensus et per uiginti cubita 
latitudinis ascenderimus coenaculum templi et, terrenam humilitatem 
sensum que litterae relinquentes, transierimus ad summitatem ecclesiae, 
spiritus que sancti consortio gaudeamus. et ostium, inquit, lateris ad 
orationem contra uiam aquilonis: a quo exardescunt mala super omnem 
terram, et quem dominus abacturum se a nobis pollicetur, dicens: et eum 
qui ab aquilone est, abigam a uobis; pulchre que in ostio contra 
aquilonem locus orationis est, ut secundum apostolum oremus sine 
cessatione, et dicamus cum hieremia: non sileat pupilla oculi mei, uel 
praesentia mala uitare cupientes uel agentes gratias pro praeteritis - 
quamdiu enim in tabernaculo corporis huius sumus, ingemiscimus dicimus 
que: miser ego homo! quis me liberabit de corpore mortis huius? -, sed 
et ad uiam australem erat ostium et ipsum, iuxta hebraicum, habens locum
 orationis et quinque tendens cubitis per circuitum - post frigus enim 
aquilonis ad australem transeamus calorem -, et tamen rursum orationis 
locum quaerimus: in aquilonis ostio ut euadamus pericula, in australi ut
 agamus gratias pro praeteritis et sit nobis uictoriae secura possessio;
 quinque autem cubiti et in hoc loco diuinos indicant sensus per quos de
 terrenis ad altiora conscendimus. et aedificium, inquit, quod erat 
separatum uersum que ad uiam respicientem ad mare latitudinis 
septuaginta cubitorum, ut, post labores et pericula et saeculi istius 
fluctus atque naufragia et annos septuaginta de quibus hieremias scribit
 et daniel et zacharias, uerum et legitimum septem decadarum sabbatum 
consequamur, et sit nobis aeterna requies; et per quinque cubitorum 
latitudinem ueniamus ad longitudinem nonaginta cubitorum, in qua aetate 
de repromissione filium sara generauit quae nonaginta annorum, id est 
nouem decadarum, peperit isaac, iuncta abraham centenario, id est decem 
decadarum habenti mysterium, qui numerus quid significet sequens 
scriptura monstrabit.
</p><p>et mensus est domus longitudinem centum cubitorum, et quod 
separatum erat aedificium et parietes eius longitudinis centum 
cubitorum; latitudo autem ante faciem domus et eius quod erat separatum 
contra orientem centum cubitorum. et mensus est longitudinem aedificii 
contra faciem eius quod erat separatum ad dorsum, ekthetas~g (id est 
'eminentia') ex utraque parte centum cubitorum; et templum interius et 
uestibula atrii, limina et fenestras obliquas, et ekthetas~g in circuitu
 per tres partes contra uniuscuiusque limen, stratum que ligno per gyrum
 in circuitu; terra autem usque ad fenestras, et fenestrae clausae super
 ostia. et usque ad domum interiorem et forinsecus, per omnem parietem 
in circuitu, intrinsecus et forinsecus, ad mensuram. et fabrefacta 
cherubim et palmae, et palma inter cherub et cherub; duas que facies 
habebat cherub: faciem hominis iuxta palmam ex hac parte, et faciem 
leonis iuxta palmam ex alia parte expressam per omnem domum in circuitu.
 de terra usque ad superiora portae cherubim et palmae coelatae erant in
 pariete templi. limen quadrangulum et facies sanctuarii aspectus contra
 aspectum. altaris lignei trium cubitorum altitudo, et longitudo eius 
duorum cubitorum, et anguli eius et longitudo eius et parietes eius 
lignei. (lxx: et mensus est (signum_obeli) contra (signum_metobeli) 
domum longitudinem cubitorum centum, et reliqua et separantia et 
parietes eius in longitudine cubitorum centum; et latitudinem contra 
faciem templi et reliqua e contra cubitorum centum. et mensus est 
longitudinem separantis contra faciem reliquorum quae erant post tergum 
domus illius et reliqua hinc et inde cubitorum centum longitudinem; et 
templum et anguli et 'aelam' exterius strata ligno, et fenestrae in 
modum retis factae tres ad lucendum ut perspiceretur per eas; et domus 
et ea quae proxima erant strata ligno per circuitum et pauimentum et de 
pauimento usque ad fenestras, et fenestrae aperiebantur tripliciter ut 
prospiceretur per eas. et usque ad domum interiorem et exteriorem et per
 omnem parietem in circuitu, intrinsecus et extrinsecus, mensura; et 
coelata cherubim et palmae inter cherub et cherub: facies hominis ad 
palmam hinc, et facies leonis ad palmam inde, coelatus omnis paries per 
circuitum: a pauimento usque ad laquearia cherubim et palmae coelatae.
et sanctuarium et templum aperiebatur per quattuor angulos. contra 
faciem sanctorum uisio quasi species altaris lignei, trium cubitorum 
altitudo eius et longitudo cubitorum duorum et latitudo cubitorum 
duorum, et cornua habebat, basis quoque et parietes eius lignei). uerbum
 'contra', quod septuaginta transtulerunt in principio testimonii ubi 
scriptum est: et mensus est 'contra' domum, in hebraico non habetur, et 
idcirco obelo praenotandum est, ut sit rectius et uerius: et mensus est 
domum longitudinem cubitorum centum, et reliqua. describuntur autem 
sancta sanctorum et templum interius, quod post nonaginta cubitos ex 
tribus partibus centenos cubitos habere dicatur: perfectum uidelicet 
numerum decadarum decem, ut et mente et sermone et operibus deo 
seruiamus, recordantes illius apostolici exempli, in quo ait: ut scire 
possimus quae sit latitudo, et longitudo et altitudo et profundum. quod 
autem hebraicum dicit 'aedificium separatum et parietes eius', 
septuaginta 'reliqua' interpretantur 'et separantia' quae non haereant 
parietibus templi sed propinquos et suos habeant parietes. ipsum quoque 
templum et anguli eius et 'aelam' (id est propulon~g siue 'uestibulum') 
exterius erant strata ligno, sapientia uidelicet, quod lignum uitae 
situm in paradiso scriptura commemorat. fenestrae quoque erant factae in
 modum retis instar cancellorum, ut non speculari lapide nec uitro, sed 
lignis interrasilibus et uermiculatis clauderentur - pro quibus in 
hebraico 'obliquas fenestras' habet -, quae in tribus tantum erant 
partibus templi, ad dexteram uidelicet et sinistram et post tergum, id 
est ad meridiem et aquilonem et ad occidentem; orientalis autem pars non
 habebat fenestras, quia ipse introitus clarum immittebat lumen 
intrinsecus, et cuncta interiora templi ianuarum lumine complebantur, 
ita ut per singulas fenestras et cancellorum foramina intro quis possit 
aspicere. et non solum exteriora erant strata ligno, sed tanta erat 
lignorum copia per circuitum, ut et pauimentum et de pauimento usque ad 
fenestras lignis omnia iungerentur; quae fenestrae iuxta septuaginta 
aperiebantur tripliciter, ut apertis eis triplex in templo dei 
intellegentia monstraretur - iuxta illud quod alibi dicitur: tu autem 
scribe ea tripliciter -; prospiceretur autem per eas non solum interius 
sed exterius, ut quae interiora sunt, inuisibilia, quae exteriora, 
uisibilia cognoscamus; ut aliud mentem, aliud carnem, aliud spiritalem 
intellegentiam, aliud simplicem monstret historiam. et per omnes 
parietes in circuitu tam intrinsecus quam extrinsecus erant mensurae 
suae: nihil enim absque ratione et mensura in templo dei, et maxime in 
sanctis sanctorum, a deo factum est. coelata quoque erant cherubim, haud
 dubium quin in lignis de pauimento usque ad fenestras pertingentibus, 
et tam fabrefactae erant coelaturae, ut non sculptae sed appositae 
uiderentur. 'cherubim' interpretatur 'scientiae multitudo'; igitur 
intrinsecus in interioribus templi, post scientiae multitudinem, 
coelantur et palmae - in quibus signum uictoriae est, dicente apostolo: 
persequor autem statutum ad brauium supernae uocationis dei in christo 
iesu -, quae: palmae erant inter cherub et cherub, ut unum cherub duarum
 palmarum lateribus uallaretur; quod cherub nequaquam, ut in principio 
huius prophetae legimus, quattuor habebat facies, hominis scilicet et 
leonis et uituli et aquilae, sed tantum duas, hoc est hominis et leonis,
 quorum primum ad rationem pertinet, sequens ad furorem - qui 
significantius graece thumos~g appellatur -: furorem autem dicimus non 
eum qui perturbationi et uitio proximus est, sed qui mentis consolidat 
mollitiem et fortiorem facit animum dimicantis: in principio enim 
subiacemus et concupiscentiae quae refertur ad uitulum propter terrae 
opera, et alia sunt carnalia et alia spiritalia quorum extremum aquilae 
deputatur; cum autem intrauerimus sancta sanctorum et interiora templi 
possederimus, nequaquam alia re indigemus nisi ratione atque 
fortitudine, quorum alterum ad sensum atque prudentiam, alterum refertur
 ad animi perseuerantiam. omnis igitur paries per circuitum templi a 
pauimento usque ad laquearia cherubim habebat et palmas mira arte 
coelatas; post quae aperiebatur sanctuarium per quattuor angulos contra 
faciem sanctorum: prius enim habemus scientiae multitudinem, per quam 
uictoriam de hoste consequimur, et postea nobis sanctuarium aperitur et 
templum quod habet quattuor angulos, stationem firmissimam, et quae in 
nullam partem decliuior sit: hanc enim habet naturam mensura 
quadranguli, ut stabili consistat basi et, in mystico numero qui 
prudenti lectori perspicuus est, elementa quattuor, ex quibus constant 
omnia, solida perpetua que possideat. et cuncta contra faciem sanctuarii
 aspiciebant; ante quod sanctuarium siue in quo sanctuario erat: species
 altaris lignei trium cubitorum altitudine et longitudine cubitorum 
duorum et latitudine cubitorum duorum, qui iuncti septem faciunt 
cubitos. quod altare habebat cornua, et tam basis quam parietes eius, 
hoc est latera, erant lignea: in quo scripturae sanctae mysteria humanus
 sermo non potest explicare: quomodo altare in quo ignis succendendus 
erat, mensa uidelicet thymiamatis, nihil ab igne patiatur sed, ut ita 
dicam, igne purius fiat: sicut enim sanctorum opera - de quibus scribit 
apostolus: uniuscuiusque opus quale sit ignis probabit -, non pereunt 
sed per ignem puriora monstrantur, ita et altaris ligna, quae de lignis 
paradisi sunt, non cremantur igne uicino sed puriora redduntur - nec 
mirum hoc de sanctuario et interioribus templi et altari thymiamatis 
credere, cum etiam amianton~g - ligni genus est uel lini habens 
similitudinem - quanto plus arserit tanto mundius inueniatur -. ignosce,
 lector, difficultati et ueniam tribue pauperi intellegentiae: per 
fenestras enim obliquas et in modum retis factas et quae semper clausae 
sunt, uix usque ad interiorem domum cordis nostri oculum possumus 
intromittere, ut omnia quae cernimus, in umbra uidemus et imagine - et 
cum apostolo proclamemus: o profundum diuitiarum sapientiae et scientiae
 dei! quam inscrutabilia sunt iudicia eius, et inuestigabiles uiae 
illius! et quis cognouit sensum domini? nisi ille qui est magni consilii
 angelus et sua potest dignis aperire mysteria -. ekthetas~g autem romae
 appellant 'solaria' de coenaculorum parietibus eminentia, siue 
'maeniana' ab eo qui primus inuenit, quae nonnulli graecorum ex�stras~g 
uocant.
</p><p>et locutus est ad me: haec est mensa coram domino. et duo ostia 
erant in templo et in sanctuario; et in duobus ostiis ex utraque parte 
bina erant ostiola, quae in se inuicem plicabantur; bina enim ostia 
erant ex utraque parte ostiorum. et coelata erant in ipsis ostiis templi
 cherubim et sculpturae palmarum, sicut in parietibus quoque expressae 
erant; quamobrem et grossiora erant ligna in uestibuli fronte 
forinsecus. super quae fenestrae obliquae, et similitudo palmarum hinc 
atque inde in humerulis uestibuli, secundum latera domus latitudinem que
 parietum. (multum in hoc loco lxx editio ab hebraica ueritate 
discordat. unde hoc solum admonebo, quod pro 'grossioribus lignis', 
spoudaia~g hoc est 'necessaria' siue 'cura digna' transtulerint, et pro 
'obliquis' fenestris, 'absconditis', et quod in fine testimonii positum 
est: et mensus est hinc et inde laquearia superliminaris - siue 
uestibuli - per latera domus compacta - siue coniuncta, quae illi 
dixerunt ezug�mena~g pro quibus possumus 'aequi ponderis' uertere -). 
uir ergo ille qui prophetam in adyta templi introduxerat, et inter 
cetera ostenderat ei altare ligneum quod et angulos, et cornua iuxta 
septuaginta, et parietes habebat ligneos, dixit ei: 'hoc altare quod 
respicis: ipsa est mensa coram domino' quae in similitudine rubi ardet 
et non comburitur - de qua sanctus loquitur ad dominum: parasti in 
conspectu meo mensam aduersus eos qui tribulant me -. duo quoque ostia 
erant in templo et in ipso sanctuario, per quae utriusque instrumenti 
sacramenta monstrantur. et in duobus ostiis ex utraque parte bina erant 
ostiola, quae in se inuicem plicabantur, ut et in historia spiritalem 
habeamus intellegentiam et in tropologia historiae ueritatem, quorum 
utrumque altero indiget et si unum defuerit perfecta caret scientia. 
quod autem sequitur: bina ostia erant ex utraque parte ostiorum, iuxta 
litteram perspicuum est: solent enim in maioribus tricliniis bina sibi 
haerere ostia atque coniungi, ut maior introitus nequaquam a duobus et 
ingentibus sed quattuor minoribus claudatur uel aperiatur foribus. in 
quibus ostiis templi (siue sancti sanctorum) coelata erant cherubim - de
 quibus supra diximus - et sculpturae palmarum, ut post scientiae 
multitudinem uictoria intrantibus praeberetur; quae sculptura palmarum 
in omnibus quoque parietibus templi erat. reddit que causas quare 
coelata fuerint in ipsis ostiis cherubim et palmarum expressae 
similitudines: unde et grossiora erant ligna in uestibulo portae 
forinsecus, ut et firmitatem haberent et coelaturam possent recipere; 
pulchre que, iuxta intellegentiam spiritalem, firmiora et coelata sunt 
ostia, ut et firmitatem habeant et pulchritudinem, ne quis ad sancta 
sanctorum similis oziae possit irrumpere et sibi sacerdotium uindicare. 
super quae ostia erant fenestrae obliquae (siue absconditae), ut ipsum 
quoque lumen quod praebebatur intrinsecus non haberet perfectam 
scientiam nec clarum lumen et cunctis patens, sed plerisque ex parte 
esset absconditum - nunc enim uidemus in aenigmate, et necdum nouimus 
sicut oportet nos scire; cum autem uenerit quod perfectum est, tunc quod
 ex parte fuerat destruetur -. et erat similitudo palmarum hinc atque 
inde: eleganter in interioribus templi et in sanctis sanctorum non 
posuit 'dexteram et sinistram', ne quid sinistrum in his quae magna sunt
 et arcana dicere uideretur, sed 'hinc atque inde' - iuxta illud quod in
 euangelio scriptum est: qui te percusserit in dexteram maxillam, praebe
 illi et alteram. numquid dicere non potuit 'et sinistram'? sed quando 
percutitur dextera praebetur altera dextera, quia in sancto uiro 
utrumque dextrum, utrumque perfectum est -. et: in humerulis uestibuli, 
secundum latera domus latitudinem que parietum (pro quo septuaginta 
transtulerunt: in laquearibus 'aelam' - hoc est propulou~g - et latera 
domus aequalis ponderis - siue mensurae -), per quae latenter 
ostenditur, et postes superliminaris siue uestibuli - hoc enim humeruli 
uidentur significare -, et latera domus, et latitudinem parietum, cuncta
 rationis plena esse atque mensurae, et nihil in templo domini reperiri 
quod absque mensura et sapientia constitutum sit.
</p><h3 align="center"><a name="TOC-LIBER-13"></a>LIBER 13</h3>
<p>tertius decimus liber explanationum in hiezechielem, liber secundus 
est explanationis templi, quem et quartum decimum, opitulante saluatore 
nostro, ad finem usque dictare cupio, illud eiusdem numeri cum dauid in 
quarto decimo psalmo canens: domine, quis habitabit in tabernaculo tuo? 
aut quis requiescet in monte sancto tuo? quod et pro difficili et pro 
impossibili debemus accipere; inde et in alio loco quasi uir 
desideriorum enixius deprecatur ac dicit: unum petiui a domino, hoc 
requiram: ut habitem in domo domini omnibus diebus uitae meae, ut uideam
 iucunditatem domini et uisitem templum sanctum eius, et rursum: quam 
dilecta, inquit, tabernacula tua, domine uirtutum concupiscit et deficit
 anima mea in atria domini. aemulorum maledicta praeuenio, qui non quid 
ipsi possint sed quid ego non possim considerant et, cum nostra 
diiudicent, sua diiudicanda non praebent, numquam in agone pugnantes sed
 de pugnantibus otioso immo superbo animo iudicantes: facile est dare 
dictata de populo, et singulos ictus calumniari, ac de alieno ridere 
sanguine, et, ubi uulnus infigi debuerit, imperiti lanistae more 
disserere.
ego, in explanatione templi hiezechielis et ceterorum quae ad finem 
ipsius uoluminis pertinent, fateor me pro rei magnitudine nihil dignum 
scribere, et in paucis, si qua tamen accipere meruero, gratias agere 
saluatori: scriptum est enim: nisi credideritis, non intellegetis, et in
 alio loco: si habueritis fidem ut granum sinapis, et dixeritis monti 
huic: transmigra et transplantare in mare, fiet; et quomodo apostolus 
granum sinapis non modicam fidei portionem sed totam fidem commemorat 
esse dicens: et si totam fidem habuero, ita ut montes transferam, igitur
 granum hoc sinapis, etiam si modicum fuerit: in magnam succrescit 
arborem, et uolatilia caeli habitant in ramis eius. quamobrem tibi, 
filia mi eustochium, quae nostra qualiacumque fuerint libenter accipis, 
contestatum uolo; et illud rhetoris uictorini breuiter admoneo, ut 
obscuritatem uoluminum ex tribus rebus fieri scias: uel rei magnitudine,
 uel doctoris imperitia, uel audientis duritia: quorum primum et 
secundum liquido in hoc opere confitebor, tertium acumen ingenii tui et 
desiderium scripturarum facile renuit, quae priuilegio uirginali et 
uictus continentia, non dicam frequentem sed iugem hospitem possides 
deum. igitur tertium decimum in hiezechiel arripiamus librum, cuius hoc 
principium est:
</p><p>42. et eduxit me in atrium exterius ad uiam ducentem ad 
aquilonem; et eduxit me in gazophylacium quod erat contra separatum 
aedificium, et contra aedem uergentem ad aquilonem. in faciem 
longitudinis centum cubitos ostii aquilonis, et latitudinis quinquaginta
 cubitos, contra uiginti cubitos atrii interioris, et contra pauimentum 
stratum lapide atrii exterioris ubi erat porticus iuncta porticui 
triplici. et ante gazophylacia deambulatio decem cubitorum latitudinis 
et ad interiora respiciens uiae cubiti unius; et ostia earum ad 
aquilonem, ubi erant gazophylacia in superioribus humiliora, quia 
supportabant porticus quae ex illis eminebant de inferioribus et de 
mediis aedificii sedibus. tristega enim erant, et non habebant columnas 
sicut erant columnae atriorum; propterea eminebant de inferioribus et de
 mediis a terra cubitis quinquaginta. et peribolus exterior secundum 
gazophylacia quae erant in uia atrii exterioris ante gazophylacia; 
longitudo eius quinquaginta cubitorum, quia longitudo erat 
gazophylaciorum atrii exterioris quinquaginta cubitorum, et longitudo 
ante faciem templi centum cubitorum. et erat subter gazophylacia haec 
introitus ab oriente ingredientium in ea de atrio exteriori. in 
latitudine periboli atrii quod erat contra uiam orientalem in facie 
aedificii separati, et erant ante aedificium gazophylacia. et uia ante 
faciem eorum iuxta similitudinem gazophylaciorum quae erant in uia 
aquilonis; secundum longitudinem eorum sic et latitudo eorum, et omnis 
introitus eorum et similitudines et ostia eorum secundum ostia 
gazophylaciorum quae erant in uia respiciente ad austrum; ostium in 
capite uiae quae erat ante uestibulum separatum per uiam orientalem 
ingredientibus. (lxx: et eduxit me in atrium exterius (signum_obeli) ad 
orientem (signum_metobeli) contra portam aquilonis; et introduxit me, et
 ecce exedrae quinque iuxta parietem aedificii et propter aedificium 
separatum ad aquilonem, et contra cubitis centum longitudinis ad 
aquilonem et latitudinis quinquaginta cubitis, descriptae sicut portae 
atrii interioris et sicut columnae atrii exterioris, per ordinem contra 
faciem porticus ternae. et contra exedras deambulatio cubitorum decem 
latitudinis, per cubitos centum longitudinis - in interiorem uiam cubiti
 unius -; et ostia eorum ad aquilonem. et deambulationes coenaculorum 
similiter, quoniam eminebant columnae a columnis inferioribus et spatium
 simile erat. et porticus triplices erant et columnas non habebant sicut
 columnae in exterioribus; propterea eminebant ab his quae erant 
inferius et in medio de terra - quinquaginta cubitorum -. et lumen 
exterius sicut exedrarum atrii exterioris quae respiciebant contra 
exedras aquilonis, longitudine cubitorum quinquaginta; longitudo enim 
exedrarum respicientium atrium exterius erat cubitorum quinquaginta, et 
hae sunt contra faciem suam: omnes cubitorum centum. et ostia exedrarum 
istarum ad introitum orientalem, ut ingrediatur per ea de atrio 
exteriori secundum lumen quod erat in principio deambulationis - ad 
austrum contra meridiem et faciem reliqui aedificii et separati. et 
exedrae et deambulatio contra faciem suam iuxta mensuras exedrarum et 
uiam ad aquilonem et longitudinem earum et latitudinem earum et omnes 
exitus earum et introitus et luminaria et ostia exedrarum contra 
meridiem et introitus ab initio deambulacri ad luminare spatio calami et
 ut ad orientem iretur per ea -). hoc quod septuaginta transtulerunt 'ad
 orientem', in hebraico non habetur et superfluum esse manifestum est - 
quomodo enim educitur ad portam exteriorem 'ad orientem', cum sequatur 
'contra portam aquilonis'? -; illud que quod et supra et in hoc loco 
posuimus: et eduxit me in gazophylacium quod erat contra separatum 
aedificium, et contra aedem uergentem ad aquilonem, pro quo habetur in 
septuaginta: et eduxit me, et ecce exedrae quinque iunctae reliquo 
aedificio et iuxta separatum ad aquilonem: pro 'separato' quod aquila et
 symmachus transtulerunt, secunda editio aquilae et theodotio ipsum 
uerbum posuere 'gazera', in omnibus locis similiter exprimentes; multa 
que alia quae in praesenti loco proposita sunt, inter hebraicum et 
septuaginta non solum ordine sed et numero et uerborum interpretatione 
discordant, ut, si uoluerimus haerere in singulis et diuersitatis eorum 
quaerere et explanare rationem, multum aberremus a proposito, uolueram 
que, desperatione et magnitudine rei, praesens testimonium silentio 
praeterire, sed melius arbitratus sum quodcumque dicere, quam omnino 
nihil dicere, socraticum illud assumens: 'scio quid nesciam', pars enim 
scientiae est, scire quid nescias. postquam igitur ea quae erant intus 
propheta diligentius contemplatus est, eduxit eum uir, cuius funiculus 
et calamus erat in manu, atrium exterius per uiam ducentem ad aquilonem,
 quod et supra iam uiderat antequam interiora penetraret - sed aliter 
uidemus perfectam habentes scientiam, aliter in principio disciplinae; 
et necesse est ut qui interiora conspexerit secundum eandem formam atque
 mensuras et recondita sacramenta, etiam quae exteriora sunt uideat -; 
eductus autem est in gazophylacium - siue ut symmachus dicit et 
septuaginta transtulerunt 'exedram', et theodotio pastophorion~g, quod 
in 'thalamum' uertitur quod erat contra separatum aedificium; quod autem
 septuaginta addidere pro gazophylacio 'exedras quinque', in hebraico 
non habetur -, quod gazophylacium erat contra separatum aedificium - de 
quo supra diximus 'gazera' -: separatum autem erat, eos suscipiens qui 
ab aquilone ueniebant, et erat contra aedem uergentem ad aquilonem, id 
est respicientem quidem aquilonis partes sed non in aquilone positum, ut
 facilior esset transitus his qui aquilonis frigora relinquebant a quo 
exardescunt mala super terram - legimus in numerorum libro tribus dan et
 neptalim et aser filiorum ballae et zelphae ancillarum rachel et liae 
ad aquilonis plagam castra tenuisse -. nunc quoque in facie longitudinis
 ostii aquilonis centum fuisse cubitos et latitudinis quinquaginta, ut, 
ex decem decadis quadrangulus numerus atque perfectus et ex septem 
hebdomadibus qui remissionis est numerus et in principium unionis id est
 ogdoadis erumpit, sacerdotalia in templo dei spatia monstrarentur; 
illud que quod iuxta hebraicum iungitur: contra uiginti cubitos atrii 
interioris, pro quo septuaginta transtulerunt: descripta erant sicut 
portae atrii interioris, hunc habet sensum, quod exterioris atrii 
centenarius numerus et quinquagenarius, eandem uim habeat quam 
uicenarius atrii interioris: si enim quattuor quinquies supputes in 
numero uicenario, utrumque reperies testamentum, ut et lex teneatur in 
euangelio et euangelium de legis radice nascatur; pro quo numero 
septuaginta 'similitudinem atrii interioris' interpretati sunt, forsitan
 formidantes uicenarium numerum - in quo offeruntur esau munera - in 
atrio interiori ponere. sequitur: et contra pauimentum stratum lapide 
atrii exterioris ubi erat porticus iuncta porticui triplici, pro quo 
septuaginta transtulerunt: et sicut columnae atrii exterioris, per 
ordinem positae contra faciem porticuum triplicium: significat autem 
quod pauimentum atrii exterioris uiuo fuerit stratum lapide, ut nec 
aestatis puluere nec luto hiemis sacerdotum uestigia polluantur - unde 
et dominus, ascensurus ad patrem, apostolorum lauat pedes ut mundis 
purgatis que uestigiis scandant regna caelorum, et imperat apostolis ut,
 in quamcumque ingressi fuerint ciuitatem et non susceperint eos, 
excutiant pedum suorum puluerem, quo scilicet nihil munerum terrenorum 
ab eis apud se manere patiantur -; non solum autem pauimentum stratum 
erat lapide, sed et porticus erat iuncta porticui triplici: una porticus
 ab imbre et aestu protegens sacerdotes et iuncta porticui triplici, 
demonstrat que mysterium trinitatis, quod, cum in patris et filii et 
spiritus sancti diuidatur nomina, tamen una sibi diuinitate coniungitur.
 erat quoque ante gazophylacia - siue exedras, uel thalamos - 
deambulatio decem cubitorum latitudinis, ad interiora respiciens uiae 
cubiti unius - quod que a septuaginta additum est: per cubitos 
longitudinis centum, superfluum est quia in hebraico non habetur; quod 
ponentes, tulerunt id quod habetur in hebraeo: ad interiora respiciens 
uiae cubiti unius, quod nos de hebraica ueritate transtulimus -: 
significat autem quod ante fores gazophylaciorum omnium, siue exedrarum 
et thalamorum, fuerit deambulatio latitudinem habens cubitorum decem qui
 et ipse perfectus est numerus uel propter legis decalogum uel propter 
euangelii sacramenta: si enim ab uno per duos et tres ad quartum numerum
 uenias, denarius et euangeliorum numerus efficitur -, in cuius 
latitudine deambulant sacerdotes, ante singula gazophylacia gradientes, 
ita dumtaxat ut semper ad interiora respiciant uiae eius quae ducit ad 
cubitum unum, ad cultum uidelicet unius diuinitatis - dicente filio ad 
patrem: reuelaui nomen tuum hominibus. ipsa est enim uia interiora 
respiciens quae erit in euangelio: ego sum uia et uita et ueritas, quia 
nemo uenit ad notitiam patris, nisi per filium -. sequitur: et ostia 
earum ad aquilonem, ubi erant gazophylacia in superioribus humiliora, 
quia supportabant porticus quae ex illis eminebant de inferioribus et de
 mediis aedificii. tristega enim erant, et non habebant columnas sicut 
erant columnae atriorum; propterea eminebant de inferioribus, et de 
mediis a terra cubitis quinquaginta. quod iungitur 'ostia earum' 
subauditur 'exedrarum' siue 'gazophylaciorum' de quibus supra sermo 
fuit, quae gazophylacia erant in superioribus, id est in coenaculis, 
humiliora - quae coenacula ascendit helias et elisaeus, et dominus cum 
discipulis pascha facturus, et tabitha quae et fide apostoli et uirtutum
 suarum merito suscitata est; ista sunt coenacula de quibus et in psalmo
 scriptum est: qui rigat montes de coenaculis suis: nisi enim quis mons 
fuerit effectus et ad altiora surrexerit, pluuiis domini non 
irrigabitur, qui pro diuersitate meritorum de primo secundo que et 
tertio irrigatur coenaculo; ipsa quoque gazophylacia, hoc est thesauri 
gazarum domini, in superioribus humiliora sunt: quanto enim quis 
excelsus fuerit, tanto cum apostolo humilitate deicitur, dicens: qui non
 sum dignus uocari apostolus, quia persecutus sum ecclesiam dei -; erant
 autem ipsa gazophylacia in coenaculis humiliora, quia supportabant 
porticus quae ex illis eminebant de inferioribus et de mediis aedificii:
 reddit causas cur gazophylacia in coenaculis posita humiliora fuerint: 
'quia supportabant' inquit 'porticus quae libertate aeris fruebantur, et
 eminebant de inferioribus et de mediis aedificii', ut secundum 
coenaculum pauimento interioris domus esset eminentius et tertium 
coenaculum secundo esset excelsius, et quanto quis ad superiora 
conscenderet tanto altiori uteretur coenaculo quod humilitate crescebat -
 dicente domino: qui uult inter uos maior esse, fiat omnium minimus -. 
neque enim columnis aliis portabantur, sicut in atriorum columnis 
legimus, sed eminebant de inferioribus, et de mediis a terra cubitis 
quinquaginta, numero remissionis omnium debitorum - haec sunt autem 
tristega de quibus praecipitur: describe eam tripliciter consilio et 
scientia, ut respondeas sermones ueritatis his qui proponuntur tibi -. 
inferiora igitur et exteriora columnis indigent, quae autem altiora sunt
 et interiora columnarum, id est alieni, auxilii usum non habent. post 
haec dicitur: et peribolus exterior secundum gazophylacia quae erant in 
uia atrii exterioris ante gazophylacia; longitudo eius quinquaginta 
cubitorum, quia longitudo erat gazophylaciorum atrii exterioris 
quinquaginta cubitorum, et longitudo ante faciem templi centum 
cubitorum. 'peribolus' 'murum' significat qui erat exterior et cingebat 
gazophylacia in uia atrii exterioris, habens in longitudine quinquaginta
 cubitos, de cuius numeri sacramento crebro diximus; porro longitudo 
ante faciem templi nequaquam quinquaginta cubitorum erat ut ante 
gazophylacia, sed centum cubitorum, ut post remissionem omnium 
peccatorum perfecta praemia in centenario numero praestolemur; pro 
'peribolo' siue 'muro' quod hebraice dicitur 'gader', septuaginta 
'lumen' interpretati sunt quod uenit extrinsecus et illuminet cordis 
nostri oculos, non sufficiente natura nostra luminis quod uersatur in 
sensu perfectum scientiae habere fulgorem, nisi extrinsecus per dei 
gratiam introeat: quod primum oculos cordis nostri illuminat et omne 
atrium exterius quod quinquaginta cubitorum latitudine tenditur facit 
clarescere, postea uero, cum uenerimus ante faciem templi, perfecta in 
centenario numero recipiamus praemia. erat autem subter gazophylacia 
introitus ab oriente ingredientium in ea de atrio exteriori. oportet 
enim dei nos possidere diuitias, et de atrio exteriori subter 
gazophylacia orientis introitum reperire, et per altitudinem periboli 
quae respicit uiam orientis uenire ad aedificium quod sanctis est 
separatum; ante quod sunt gazophylacia. et in ipsa uia similitudo 
gazophylaciorum quae erant in uia aquilonis: licet enim ad orientis 
perueniamus introitum, tamen similitudo maiorum est in minoribus, et non
 possumus ad orientis peruenire lumen nisi per uiam aquilonis, id est 
per minora et humiliora ad maiora et altiora tendamus. in ipso autem 
introitu longitudo erat similis latitudini, id est eadem mensura per 
quadrum, omnis que ingressus et similitudines et ostia eandem habebant 
mensuram et similitudinem quam gazophylacia quae erant in uia 
respiciente ad austrum: per orientem quippe aquilonis frigora 
relinquentes peruenimus ad austrum, in quo sponsus recubat in meridie et
 in pleno uersatur lumine; in capite autem eiusdem uiae, hoc est 
orientalis, quae patet ingredientibus, ostium est - quod non aperitur 
nisi apertum fuerit ab eo qui dicit: ego sum ostium, et qui habet clauem
 dauid -, ad uestibulum sanctorum uirtutibus separatum; et quod ab 
aquilone uenientes suscipit, non possumus peruenire.
superfluum est iuxta septuaginta singula loci huius uerba disserere, cum
 et haec quae dicta sunt obscuritate non careant, et illa quae reticemus
 similia prope sint his quae diximus.
</p><p>et dixit ad me: gazophylacia aquilonis et gazophylacia austri 
quae sunt ante aedificium separatum, haec sunt gazophylacia sancta in 
quibus uescuntur sacerdotes qui appropinquant ad dominum in sancta 
sanctorum: ibi ponent sancta sanctorum et oblationem pro peccato et pro 
delicto, locus enim sanctus est. cum autem ingressi fuerint sacerdotes, 
non egredientur de sanctis in atrium exterius, et ibi reponent 
uestimenta sua in quibus ministrant, quia sancta sunt; uestientur que 
uestimentis aliis, et sic procedent ad populum. uir ille qui ductor 
prophetae fuit, postquam duxit eum in atrium exterius et monstrauit 
omnia quae praeteritus sermo narrauit, gazophylacia quoque siue exedras 
in quibus diutissime commoratus est, dixit ad eum: 'haec sunt 
gazophylacia, uel exedrae thalami que, ad aquilonem et ad austrum quae 
sunt ante aedificium separatum, et appellantur sancta gazophylacia in 
quibus uescuntur sacerdotes qui appropinquant ad dominum in sancta 
sanctorum' - ex quibus discimus multas ciborum esse diuersitates quibus 
uesci sacerdotibus licet uel non licet, et de his ipsis quos licet in 
cibo sumere, non in omnibus sumuntur locis nec ab omnibus neque in omni 
tempore -; gazophylacia aquilonis et austri puto esse quae uel historiae
 contineant simplicitatem uel spiritalis intellegentiae sacramenta, ut 
per aquilonem ueniamus ad meridiem: neque enim sic legenda est littera 
et historiae fundamenta iacienda ut non ueniamus ad culmina, nec ita 
pulcherrimo aedificio desuper tecta ponenda ut nequaquam fundamenta sint
 solida; sacerdotes autem, qui uescuntur in cellariis in quibus multae 
diuitiae continentur, ipsi sunt qui appropinquant ad dominum - de quibus
 scriptura testatur quod moyses appropinquauerit ad dominum et ceteri 
accedere non potuerint -: in aedificatione templi mystici et in 
ecclesiae sacramento multi sunt sacerdotes et apostolici uiri qui 
accedunt ad dominum, et non in quolibet loco sed in sancta sanctorum - 
quod que iuxta septuaginta dicitur: filii 'sadoc', qui interpretatur 
'iustus', in hebraico non habetur -. 'ibi' inquit 'sacerdotes ponent 
sancta sanctorum et oblationem, hoc est uictimam holocausti, et pro 
peccato et pro ignorantia', ut non solum iuge offerant sacrificium, sed,
 pro diuersitate temporum et qualitate peccati atque ignorantiae, sciant
 placare dominum: 'quia ipse locus sanctus est', et sacerdotalis in eo 
dignitas commoratur, quae possit rogare pro ceteris: 'quando autem 
procedendum est ad eos qui non possunt templi adyta penetrare nec 
diuinae scientiae arcana cognoscere, egrediantur' inquit 'foras ad eos 
sacerdotes in atrium exterius, nequaquam cum his uestimentis quibus 
intrinsecus induti erant' - uiscera uidelicet misericordiae et dominum 
saluatorem, de quibus scriptum est: induimini christum iesum; nec his 
utuntur sermonibus, de quibus loquitur deus: mysterium meum mihi et 
meis; nec incurrant illud quod saluator prohibet dicens: nolite dare 
sanctum canibus, nec proiciatis margaritas uestras ante porcos -, 'sed 
deponent uestimenta sua intrinsecus, quibus induuntur quando ministrant 
in templi adytis: sancta enim sunt, et ad eos qui perfectam non habent 
sanctitatem non debent proferri; accipient que alia uestimenta et sic 
procedunt ad populum': 'sic' inquit 'loquentur ad populum, quomodo 
potest audire populus' - unde et apostolus ad corinthios loquebatur - in
 quibus audiebatur fornicatio, et talis fornicatio quae ne inter gentes 
quidem -: lac uobis potum dedi, non escam - id est solidum cibum -: 
necdum capere poteratis; ad quos rursum dicit: filioli mei, quos iterum 
parturio donec christus formetur in uobis: paruulis enim atque 
lactantibus non solum non prodest solidus cibus sed interficit eos, qui 
perfectae aetatis hominibus congruit -. illud autem quod a septuaginta 
additum est: propterea non egredientur in atrium exterius sacerdotes, ut
 semper sancti sint qui offerunt, obelo praenotemus quia in hebraico non
 habetur. cum que complesset mensuras domus interioris, eduxit me per 
uiam portae quae respiciebat ad uiam orientalem, et mensus est eam 
undique per circuitum (siue similitudinem domus per circuitum in 
ordine). mensus est autem contra uentum orientalem (siue et stetit post 
tergum portae respicientis ad orientem) calamo mensurae per circuitum 
quingentos calamos, in calamo mensurae per gyrum. et mensus est contra 
uentum aquilonis quingentos calamos in calamo mensurae per gyrum. et ad 
uentum australem mensus est quingentos calamos in calamo mensurae per 
circuitum. et ad uentum occidentalem mensus est quingentos calamos in 
calamo mensurae. per quattuor uentos mensus est murum eius undique per 
circuitum longitudinem quingentorum cubitorum, et latitudinem 
quingentorum cubitorum, diuidentem inter sanctuarium et uulgi locum. 
sciendum quod, post uentum orientalem et aquilonem, in uento australi et
 occidentali apud septuaginta ordo praeposterus sit: illi enim primum 
posuerunt occidentalem - id est mare - et postea australem, cum apud 
hebraeos primum ponatur uentus australis et postea occidentalis. quod 
que scriptura nunc dicit: cum que complesset mensuras domus interioris, 
eduxit me per uiam portae quae respicit ad uiam orientalem, ostendit 
cuncta quae supra dicta sunt, et forinsecus et intrinsecus et in 
interioribus templi - hoc est sanctum sanctorum -, proprie ad templi 
aedificium pertinere et templi interioris. unde nunc sequitur: eduxit me
 per uiam portae quae respiciebat ad uiam orientalem, et mensus est eam 
undique per circuitum (siue similitudinem domus), per quod demonstratur,
 non ipsam domum, sed similitudinem domus esse quae cernitur - quia: 
nunc per speculum uidemus in aenigmate; cum autem uenerit quod perfectum
 est, tunc quod ex parte est destruetur; unde et moyses in tabernaculo, 
et salomon in aedificio, non ueritatem tentorii et templi sed 
similitudinem figuram que fecerunt -, ut per haec quae minora sunt et 
terrena, ea quae in caelestibus et in spiritali aedificio sunt 
intellegere possemus. uir autem qui prophetam eduxerat, nequaquam in 
atrium exterius sed per uiam portae quae respiciebat ad uiam orientalem,
 primum mensus est contra uentum orientalem - id est ad orientalem 
plagam - quingentos calamos per gyrum, secundo ad aquilonem, tertio, ad 
austrum, quarto ad mare - id est ad occidentem -: per quattuor uidelicet
 uentos, murum in circuitum, tam in longitudinem quam in latitudinem, 
hoc est per quadrum: qui murus habebat simul duo milia calamos: sin 
autem calamus sex cubitorum erat et palaist�i~g uno - qui palaist�s~g 
sexta pars cubiti est -, perspicuum est murum exteriorem habuisse per 
circuitum calamos duo milia: qui faciunt cubitos duodecim milia 
trecentos triginta tres et trientem de duobus milibus - prudens lector 
et diligens legat librum iesu filii naue, et inueniet quomodo in 
suburbanis haec mensura seruetur; unde et legio daemonum hunc numerum 
elegit in suffocatione porcorum, ut qui seruientibus deo praecepto 
domini separatus est, in contrariam partem referretur ad perditionem 
eorum qui uitam coeno dignam et sordibus consectantur. omnis autem murus
 qui est exterior et habet spatiosissimam longitudinem et latitudinem 
per quadrum, apostolorum continet numerum, id est duodecim milium - ut 
singulis apostolis millenus numerus deputetur -, et tamen ad mensuram 
plenitudinis christi et perfecti uiri non ueniat, nisi iungatur ei et 
palaist�s~g: qui trecentos triginta et tres facit cubitos et cubiti 
tertiam partem: per quae sanctae et uenerabilis trinitatis mysterium 
demonstratur, quae cingit et uallat omnia et habitatores templi sui 
praestat tutissimos; unde et trecentorum cubitorum arca noe habet 
longitudinem et triginta cubitorum altitudinem, quae consummatur in uno 
cubito - quod autem ibi adduntur quinquaginta cubiti in latitudinem, 
remissionis, ut saepe diximus, significat sacramentum -; unde et dominus
 triginta annorum uenit ad baptismum; et hic ipse propheta in principio 
uoluminis sui annum ponit tricesimum; qui tricesimus et trecentesimus 
numerus, tribus additis et tertia parte completur -. illud autem quod 
per simplicitatem interpretationis, dum parum attendimus celeritate 
dictandi, et septuaginta habent et nostra translatio: murum eius undique
 per circuitum longitudinem quingentorum cubitorum, et latitudinem 
quingentorum cubitorum, hebraeus sermo non continet, sed simpliciter 
'longitudinem quingentorum et latitudinem quingentorum' ut subaudiatur 
'calamorum' - sicuti quarto supra dictum est: ad orientalem uentum et ad
 aquilonem et ad austrum et ad mare quingentenis 'calamis' -, murum 
partium singularum ab eo qui tenebat calamum fuisse dimensum - 
quingentesimus autem numerus, quia uicinus est quinquagenario, quod ad 
remissionem pertineat omnium peccatorum, non solum uetus scriptura, sed 
et saluatoris in euangelio uerba demonstrant, dicentis: duo debitores 
erant feneratori cuidam; unus debebat denarios quingentos, et alius 
quinquaginta -; et murus diuidit inter sanctuarium et uulgi locum, ex 
quo intellegimus omnem supra templi descriptionem sacerdotum - qui sunt 
filii sadoc - fuisse ministeriis delegatam, hunc autem murum - qui tanto
 spatio dilatetur et uniuersa circumeat - separare sanctuarium et uulgi 
locum.
</p><p>43. et duxit me ad portam quae respiciebat ad uiam orientalem, et
 ecce gloria dei israel ingrediebatur per uiam orientalem, et uox erat 
ei quasi uox aquarum multarum, et terra splendebat a maiestate eius. et 
uidi uisionem secundum speciem quam uideram quando uenit ut disperderet 
ciuitatem et species secundum aspectum quem uideram iuxta fluuium 
chobar, et cecidi super faciem meam. et maiestas domini ingressa est 
templum per uiam portae quae respiciebat ad orientem. et leuauit me 
spiritus, et introduxit me in atrium interius; et ecce repleta erat 
gloria domini domus. et audiui loquentem ad me de domo, et uir qui 
stabat iuxta me dixit ad me: fili hominis, locus solii mei et locus 
uestigiorum pedum meorum, ubi habito in medio filiorum israel in 
aeternum; et non polluent ultra domus israel nomen sanctum meum, ipsi et
 reges eorum, in fornicationibus suis et in ruinis regum suorum et in 
excelsis: qui fabricati sunt limen suum iuxta limen meum, et postes suos
 iuxta postes meos, et murus erat inter me et eos, et polluerunt nomen 
sanctum meum in abominationibus quas fecerunt; propter quod consumpsi 
eos in ira mea. nunc ergo repellant procul fornicationem suam et ruinas 
regum suorum a me, et habitabo in medio eorum semper. (lxx: et adduxit 
me ad portam quae respiciebat contra orientem (signum_obeli) et eduxit 
me (signum_metobeli) et ecce gloria dei israel ueniebat per uiam 
orientis, et uox castrorum quasi uox geminantium multorum, et terra 
resplendebat quasi fulgur a gloria per circuitum. et uisio, quam uidi, 
secundum uisionem quam uideram quando ingrediebar ut ungerem ciuitatem, 
(signum_obeli) et uisio currus quam uidi (signum_metobeli) secundum 
uisionem quam uideram super fluuium chobar; cecidi que in faciem meam. 
et gloria domini ingressa est domum per uiam portae quae respiciebat 
orientem. et assumpsit me spiritus et introduxit me in atrium interius, 
et ecce plena gloria domini domus. et steti, et ecce uox de domo 
loquentis ad me, et uir stabat iuxta me et dixit ad me: fili hominis, 
uidisti locum solii mei et locum uestigii pedum meorum, in quibus 
habitabit nomen meum in medio domus israel in sempiternum; et non 
contaminabunt ultra domus israel nomen sanctum meum, ipsi et duces 
eorum, in fornicatione sua et in homicidiis ducum in medio sui, cum 
ponerent limen meum in liminibus suis, et postes meos iuxta postes suos,
 et dederunt parietem meum quasi connexum inter me et se, et 
contaminauerunt nomen sanctum meum in iniquitatibus suis quas faciebant;
 et contriui eos in furore meo et in occisione. et nunc abiciant 
fornicationem suam et homicidia ducum suorum a me, et habitabo in medio 
eorum in sempiternum). primum de translationis uarietate dicendum est. 
hoc quod ponunt septuaginta: et eduxit me, in hebraico non habetur - si 
enim adductus fuerat ad portam quae respiciebat orientem, quid necesse 
ut educeretur, cum ideo inductus sit, ut uideret quid in porta fieret 
orientali? -; deinde ubi dicitur: uox erat (haud dubium quin dei) quasi 
uox aquarum multarum - quod et ioannes in sua confirmat apocalypsi -, 
septuaginta posuerunt: et uox castrorum quasi geminantium multorum; 
tertio in hebraico habetur: uisionem secundum speciem quam uideram 
quando uenit ut 'disperderet' ciuitatem: uenit autem ille, qui in 
principio huius prophetae uestitus erat lineis et atramentarium habebat 
ad lumbos, cum aliis sex, ut 'disperderet' ciuitatem, non ut 'ungeret' 
quod septuaginta transtulerunt; qui quarto dixere: et uisio currus quam 
uideram, quod in hebraico non habetur.
dicamus strictim de singulis quantum explanationis patitur difficultas, 
ne, dum studemus breuitati, uelamentum non solum moysi sed etiam 
prophetae hiezechielis remaneat in nobis qui cupimus reuelata facie 
ueritatem [domini] contemplari. gloria [ergo] dei israel ingreditur per 
uiam orientalem per quam et egressa fuerat quando ciuitas domini furore 
percussa est, ingreditur autem immo regreditur ad eam quia templum 
domini aedificatum in monte monstrauerat. et tamen multo plus est quod 
in consequentibus dicitur: leuauit me spiritus, et introduxit me in 
atrium interius; et ecce repleta erat gloria domini domus: hic enim 
gloria tantum dei israel ingreditur, ibi autem dicitur quod plenitudo 
gloriae domini fuerit in templo - de qua et esaias scribit: uidi dominum
 super thronum excelsum et eleuatum, et plena domus gloria eius - qua, 
quando reuelata facie gloriam domini contemplamur, reformamur in 
imaginem creatoris. uox quoque erat dei quasi uox aquarum 'multarum': 
omnium scilicet in toto orbe populorum ut ioannes euangelista 
interpretatur; siue: quasi uox 'castrorum' et sicut uox geminantium 
multorum: ut exercitus dei sacramenta cognosceret - quod intellegens et 
iacob: uocauit nomen illius loci castra; de quibus et alibi scriptum 
est: currus dei decem milium multiplex, milia laetantium -; una autem 
'uox' dicitur castrorum et multitudinis: propter unum in dei laude 
consensum; 'geminatur que' uox canentium patri et filio et spiritui 
sancto: sanctus, sanctus, sanctus dominus deus sabaoth; plena est terra 
gloria eius. sequitur: et terra splendebat a maiestate eius, quod 
proprie in aduentu christi factum est, quando in omnem terram exiit 
apostolorum sonus et in fines orbis terrarum uerba eorum; cotidie que 
impletur in credentibus et ad perfectum complebitur, quando corruptiuum 
hoc induerit incorruptionem et mortale istud fuerit immortalitate 
uestitum. quod autem infertur: et uidi uisionem secundum speciem quam 
uideram quando uenit ut disperderet ciuitatem, pro quo septuaginta 
transtulerunt: quando ingressus sum ut ungerem ciuitatem, cum iuxta 
hebraicum perspicuum sit, iuxta septuaginta plurimam obscuritatem habet:
 quomodo hiezechiel ingressus sit ut 'ungeret ciuitatem' ad eius 
prophetiam, nisi forte illud dicamus, quod correptio prophetae sit 
unctio ciuitatis, et unctio olei exsultationis sacerdotalis et regis, 
quod qui libenter receperint et audire uoluerint, efficiuntur uncti 
domini - de quibus scriptum est: nolite tangere christos meos, et in 
prophetis meis nolite malignari -; ille autem potest iuxta anag�g�n~g 
ungere ciuitatem - de qua scriptum est: gloriosa dicta sunt de te, 
ciuitas dei -, qui uidit uisionem currus et mysteriorum dei, quam 
intuitus est hiezechiel super fluuium chobar - qui 'onus pondus que' 
significat: quid enim 'grauius' fluminibus babyloniis super quae dauid 
sedit et fleuit cum recordaretur sion - de quibus scriptum est: 
praeterit enim figura huius mundi -? nihil que puto in saeculi huius 
confusione esse perpetuum, sed omnia praeterire et fluere -; quae qui 
considerauerit, cadet super faciem suam intellegens quam procul sit a 
maiestate dei, et flectet genua ad patrem in nomine iesu christi. 'cum 
que' ait 'ego corruissem: maiestas domini ingressa est templum per uiam 
portae quae respiciebat ad orientem; statim que me eleuauit spiritus - 
ipse enim iacens pergere non ualebam - et introduxit me in atrium 
interius - foris enim cecideram -; et ecce, qui prius conspexeram 
gloriam dei israel uenientem per uiam orientalem, uidi repletam gloria 
domini domum eius, et uocem ad me de domo interiori loquentis audiui' - 
quae quid sit locuta scriptura non narrat, nisi forte illud apostoli: et
 audiui uerba ineffabilia quae non licet hominibus loqui -. uir autem, 
inquit, ille, qui stabat iuxta prophetam, dixit ad eum; quem perspicue 
dominum intellegimus: cui enim poterit conuenire quod sequitur: fili 
hominis, locus solii mei et locus uestigiorum pedum meorum, ubi habito 
in medio filiorum israel in aeternum, nisi illi, qui habitat in ecclesia
 in medio filiorum israel cernentium deum? - et 'habitat in perpetuum', 
non secundum templum salomonis: ad tempus; et 'locus eius' est ille de 
quo scriptum est: et factus est in pace locus eius: quae exsuperat omnem
 sensum; et 'locus uestigiorum pedum illius', apostolis dicentibus: 
adoremus in loco ubi steterunt pedes eius, et pulchre dixit 'steterunt':
 in ecclesia enim stant pedes domini, in synagoga ambulant et 
praetereunt -; ut autem sciamus hoc dici de ecclesia, iungitur: et non 
polluent ultra domus israel nomen sanctum meum, quod proprie ad eos 
pertinet, qui sanctae conuersationis in ecclesia commorantur; qui sint 
autem qui polluerint prius nomen sanctum dei, ponit manifestius: ipsi et
 reges eorum, tam populus quam sacerdotes, in fornicationibus suis 
quibus a deo fornicati sunt, et in ruinis regum suorum, qui frustra sibi
 per superbiam regium nomen assumunt; denique sequitur: et in excelsis -
 arrogans enim mens offendit deum, humilis ad misericordiam prouocat -: 
qui, post superbiam, immo per superbiam, fabricati sunt limen suum iuxta
 limen dei, et postes suos iuxta postes illius; audiant haec iuxta 
litteram mulierculae oneratae peccatis, quae circumferuntur omni uento 
doctrinae: semper discentes et numquam ad scientiam ueritatis 
peruenientes: mentem iunctam deo, non uicinitatem ecclesiarum et 
habitationem proximam dei, in se prouocare clementiam, quin potius 
indignationem domini commoueri quando in consecratis locis indignus 
habitator est. fabricati sunt, inquit, limen suum iuxta limen meum, ut 
nihil interesset inter sacrum et profanum, et postes suos iuxta postes 
meos, ut unus laicorum et sacerdotum esset introitus - unde et apostolus
 dicit: probet se autem homo et sic accedat ad corpus et sanguinem 
domini -; et ut grauius faceret quod dicebat, sequenti iungit uersiculo:
 et murus erat inter me et eos, ut sacerdotalia sacrificia et loca 
sacramentorum corporis et sanguinis christi, breuissimus murus 
diuideret. et polluerunt, inquit, nomen sanctum meum, in abominationibus
 quas fecerunt. quid prodest habitationis uicinia et medius inter 
cellulam nostram et altare domini paries, cum in his, quae secreto 
facimus et quae turpe est etiam dicere, contaminetur et polluatur nomen 
domini? ego hoc arbitror: quod non polluat nomen domini, nisi ille qui 
uisus est nomini eius credere et ex illius censeri uocabulo; et quomodo 
tollit membra christi et facit membra meretricis qui prius christo 
credidit, sic ille polluit nomen domini qui prius nominis eius fidem 
susceperit - alioquin ethnicus et iudaeus, cum sint polluti et 
contaminati immo contaminatio ipsa atque pollutio, nomen domini polluere
 et contaminare non possunt; quod polluunt sed illi ad quos dicitur: per
 uos nomen meum blasphematur in gentibus -; propter has igitur causas: 
consumpsi eos in ira mea, quia haec fecere quae diximus. et tamen 
clemens dominus rursum prophetae praecipit ut iubeat eis procul a se 
amouere fornicationes pristinas, et ruinas regum suorum ac principum 
derelinquere et repellere non tam a se quam a deo; et boni operis statim
 praemia pollicetur dicens: et habitabo in medio eorum - de quo in 
euangelio dicitur: medius inter uos stat quem nescitis -; et habitabit 
non paruo tempore ut in synagoga, sed in perpetuum, quod in christi 
ecclesia comprobatur.
</p><p>tu autem, fili hominis, ostende domui israel templum, et 
confundantur ab iniquitatibus, et metiantur fabricam, et erubescant ex 
omnibus quae fecerunt. figuram domus et fabricae eius, exitus et 
introitus, et omnem descriptionem eius, et uniuersa praecepta eius, 
cunctum que ordinem eius et omnes leges eius ostende eis; et scribes in 
oculis eorum ut custodiant omnes distributiones eius et praecepta illius
 et faciant ea. ista est lex domus in summitate montis: omnes fines eius
 in circuitu sanctum sanctorum est; haec est ergo lex domus. (lxx: et 
tu, fili hominis, ostende domui israel domum, et cessabunt a peccatis 
suis, et uisionem et dispositionem illius, et ipsi sustinebunt tormentum
 suum pro omnibus quae fecerunt. et describes domum et praeparationem 
eius, et exitus atque introitus eius, et substantiam eius, et omnia 
praecepta illius, et omnia legitima eius et omnes leges eius ostendes 
illis; et describes coram eis, et custodient omnes iustificationes meas 
et omnia praecepta mea [et facient ea]. et descriptionem domus in 
uertice montis: omnes termini eius in circuitu sancta sanctorum; ista 
est lex domus). non parui operis est, quod oculis carnis uel mente 
conspexeris audientibus demonstrare, ut et ipsi te cum uidisse uideantur
 - quamobrem scribit iosephus: eos, qui ad describendam terram missi 
sunt ab iesu filio naue, fuisse ge�metras~g, et artem quae philosophorum
 est proprie habuisse geometriae -. domui igitur israel - eorum qui 
animo conspiciunt deum - ostenditur domus, hoc est templum quod 
hiezechiel situm in monte conspexit, et non solum in monte sed, sicut 
nunc dicitur, in summitate montis; quam nequaquam illam putemus quae a 
salomone constructa narratur in regum et paralipomenon libris: illa enim
 alterius ordinis atque mensurae est et in singulis magnam habens 
diuersitatem, tantum que inferior templo quod nunc ostenditur 
hiezechieli, ut non solum cultores eius et aeditui, sed et ipse 
fabricator eius salomon peccauerit et offenderit dominum - licet postea 
egerit paenitentiam scribens prouerbia, in quibus ait: nouissime ego egi
 paenitentiam, et respexi ut eligerem disciplinam -; ista autem quae 
[hiezechieli et] per hiezechielem domui israel ostenditur talis est, ut 
qui eam mente conspexerit cesset ab iniquitatibus suis non quibusdam sed
 omnibus - siue, ut in hebraico continetur: confundatur -, et sustineat 
tormentum suum pro omnibus quae fecerit - sustinet autem tormentum 
iniquitatum suarum, qui cessauit praeterita facere peccata -. multum que
 prodest ei qui ante peccauerit, uidere domum dei et omnis fabricae eius
 nosse rationes - et peccare desistat et, habens illius desiderium, 
dicat ad dominum: 'domine, dilexi decorem domus tuae, et locum 
habitationis gloriae tuae', et iterum: 'unum petiui a domino, hoc 
requiram: ut inhabitem in domo domini omnibus diebus uitae meae, cum 
coepero uiuere et esse cum christo, qui est uita credentium' -. 
sequitur: exitus eius et introitus, subauditur 'domus' - exitus autem 
eorum qui egrediuntur ad eos qui foris sunt, et introitus eorum qui per 
magistrorum disciplinam ad interiora penetrant -. 'et omnem' inquit 
'descriptionem eius (siue substantiam ut septuaginta transtulerunt: quae
 non tam ad naturam domus quam ad supellectilem pertinet atque 
diuitias), et uniuersa praecepta, cunctum que ordinem et omnes leges 
templi ostendes eis qui portauerunt tormentum iniquitatum suarum et 
cessauerunt siue confusi sunt super his quae ante gesserant; idcirco 
autem ostendes eis, ut custodiant omnia quae praecepta sunt: nihil enim 
prodest scire descriptionem domus et omnes distributiones eius - de 
quibus scriptum est: multae mansiones apud patrem, et iterum: statuit 
terminos gentium iuxta numerum filiorum israel (siue angelorum dei) -, 
nisi feceritis quae praecepta sunt'. domus autem, et lex omnium 
praeceptorum dei, et urbs quae in summitate montis est constituta, est 
illa credenda de qua scriptum est: non potest ciuitas abscondi supra 
montem posita, et: fluminis impetus laetificat ciuitatem dei: quae 
perspicue refertur ad dei ecclesiam, et sita est in eo monte qui in 
uertice omnium montium est et a quo uulneratus est princeps tyri; omnes 
que fines et termini huius domus sancta sanctorum sunt - in illa domo - 
hoc est in tabernaculo quod fabricatum est a moyse et in templo quod a 
salomone constructum est - interiora tantum, ubi erant cherubim et 
propitiatorium et arca testamenti et mensa thymiamatis, appellabantur 
sancta sanctorum: in hac autem domo - quae monstratur hiezechieli et 
quae in summitate montis est constituta - omnes termini eius reputantur 
in sancta sanctorum -; quod que infertur: haec est lex domus, uel ad 
praeterita pertinet de quibus iam dictum est, uel ad ea quae dicenda 
sunt postea.
</p><p>istae autem mensurae altaris in cubito uerissimo, qui habebat 
cubitum et palmum (siue palaesten): in sinu eius erat cubitus et cubitus
 in latitudine, et definitio usque ad labium eius, et in circuitu palmus
 unus: haec quoque erat fossa altaris. et de sinu terrae usque ad 
crepidinem nouissimam duo cubiti, et latitudo cubiti unius; et a 
crepidine minori usque ad crepidinem maiorem quattuor cubiti, et 
latitudo unius cubiti. ipse autem 'ariel' quattuor cubitorum, et ab 
'ariel' usque sursum cornua quattuor. et 'ariel' duodecim cubitorum in 
longitudine per duodecim cubitos latitudinis, quadrangulatum aequis 
lateribus. et crepido quattuordecim cubitorum longitudinis per 
quattuordecim latitudinis in quattuor angulis eius; et corona in 
circuitu eius dimidii cubiti, et sinus eius unius cubiti per circuitum; 
gradus autem eius uersi ad orientem. (lxx: et haec mensura altaris in 
cubito perfecto - cubitus et palaist�s~g -: sinus illius altitudo per 
cubitum, et cubitus latitudinis, et 'gisus' per labium eius in circuitu 
palmi unius. et haec est altitudo altaris: a profundo exordii in sinu 
eius usque ad propitiatorium [magnum] quod subter, cubitorum duo, et 
latitudo cubiti; et a propitiatorio minori usque ad propitiatorium maius
 cubiti quattuor, et latitudo cubiti. 'ariel' cubitorum quattuor, et ab 
'ariel' usque ad superiora cornuum cubitus unus.
ipsum autem 'ariel' duodecim cubitos habebat in longitudine, et duodecim
 cubitos in latitudine, quattuor angulorum per singulas partes eius. et 
propitiatorium quattuordecim cubitorum in longitudine [per quattuordecim
 cubitorum in latitudine] per quattuor partes eius; et 'gisus' eius per 
circuitum gyrans illud dimidio cubito, et circuitus eius cubito per 
gyrum; et gradus eius respicientes ad orientem). scriptum est: abyssum 
et sapientiam quis inuestigabit? et: o profundum sapientiae et scientiae
 dei!: cuius alta profunditas, et quis inueniet eam? multum est si 
uoluerimus templum salomonis huic templo, et omnes partes eius et 
tabernaculi, comparare; quod quia difficillimum est, in praesentiarum 
altare, quod hiezechieli ostensum est, altari quod in exodo legimus, ex 
parte modica conferamus: ibi altare quinque cubitorum in longitudine et 
quinque cubitorum in latitudine id est quadrangulum et trium cubitorum 
in altitudine describitur, hic, recedens a sensibus quinque, tendit ad 
unionem, in qua cubitus perfectus siue uerissimus ponitur: cui iungitur 
palmus, id est palaist�s~g, sextam ut supra diximus habens partem 
cubiti; in sinu autem eius, hoc est altaris, erat cubitus, qui scilicet 
ea quae igne consumebantur suscipiebat, et in latitudine eius alius 
cubitus, ut et interiora, hoc est secreta et spatia altaris quae in 
latitudine demonstrantur, in uno cubito finirentur; quod autem sequitur:
 et 'definitio' usque ad labium eius - pro quo aquila, symmachus et 
theodotio posuerunt 'terminum' -, septuaginta rursum 'gisum' 
interpretati sunt - cuius uerbi, ut ante iam dixi, non possum scire 
rationem nec cuius linguae sit confidenter dicere, nisi hoc admonere 
lectorem, quod, ubi nunc 'definitionem' interpretatus sum, supra 
'coronam' transtulerim; illud que breuiter demonstratur, quod in 
circuitu ipsius altaris, id est in margine et circulo, repandum fuerit 
labium et quasi corona in modum lilii, habens in aspectu plurimam 
uenustatem -, quae 'definitio', siue 'gisus', per circuitum palmi unius,
 siue palaistou~g, latitudine tendebatur. 'fouea' autem altaris, siue 
'profundum' et 'altitudo' pro qua in hebraico ponitur 'gab', de sinu 
terrae usque ad crepidinem nouissimam, uel usque ad propitiatorium 
maximum, duobus cubitis erat, et latitudo eius cubiti unius: inferiora 
enim et profunda et terrae cohaerentia duali numero - qui et immundis 
animalibus positus est - continentur, superiora autem et ad crepidinem 
siue propitiatorium peruenientia - quod theodotio ipso hebraico nomine 
appellauit 'azara' - unius cubiti habent latitudinem, ut dualis numerus 
transeat ad solitarium, et bonum nuptiarum, quod inferius est, ad 
unionis perueniat beatitudinem. quod que sequitur: et a crepidine minori
 usque ad crepidinem maiorem quattuor cubiti, et latitudo unius cubiti -
 pro quo in septuaginta positum est: et a propitiatorio minori usque ad 
propitiatorium maius, et theodotio in utroque 'azara' transtulit -, 
illud est intellegendum, quod propitiatorium minus lapis sit excisus de 
monte sine manibus, et propitiatorium magnum ipse lapis qui creuit in 
montem magnum et impleuit uniuersum orbem; siue, iuxta alterum sensum, 
propitiatorium minus est quando exinaniuit se formam serui accipiens, et
 propitiatorium magnum quando recepit gloriam quam habuit apud patrem 
antequam mundus fieret: prius enim christi humiliora cognoscimus et sic 
ad diuinitatis eius altitudinem peruenimus; et tamen utriusque naturae 
propitiatorium, hoc est minoris atque maioris, ad unius altaris pertinet
 sacramentum; inter duo autem propitiatoria, minus atque maius, quattuor
 erant cubita, quattuor mundi elementa signantia, quae et ipsa 
perueniunt ad unius cubiti latitudinem - et hoc animaduertendum, quod, 
in mensura altaris, primus cubitus in latitudine nulli copulatur sed sua
 unione perfectus est, secundus autem latitudinis cubitus post duos 
cubitos crescit ad summum, et tertius cubitus post propitiatorium minus 
et maius per quattuor elementa ad unius cubiti mysterium tendit: ut unus
 et alter et tertius cubitus in altari domini nequaquam primus, secundus
 et tertius, sed unus et unus et unus esse dicantur -. ipse autem 
'ariel' quattuor cubitorum erat, et ab 'ariel' usque sursum cornua 
quattuor (siue, ut in septuaginta dicitur, et ab 'ariel' usque ad 
superiora cornuum cubitus unus): 'ariel', ut plerique aestimant, 
interpretatur 'lux mea deus' - de quo et in esaia propheta, ubi scriptum
 est: uae tibi, ciuitas 'ariel', quam expugnauit (siue circumdedit) 
dauid, plenius diximus -, ut autem ego arbitror, 'leo' uel 'fortis dei' -
 quod nomen refertur proprie ad altare, in quo uel illuminatio dei est, 
uel leo et fortitudo eius, dicente iacob ad iudam: catulus leonis, fili 
mi, iuda; ad praedam, fili, ascendisti. requiescens accubuisti ut leo, 
et quasi leaena: quis suscitabit eum? -; cubitorum autem quattuor est et
 cornua habet quattuor, siue superiora quattuor cornuum uno cubito 
finiuntur: ut euangeliorum mensura et in totum orbem fortitudo 
discurrens, sub illuminatione dei et leonis fortitudine demonstretur, ad
 unum que cubitum pertineant diuinae confessionis. et ut paulatim 
obscuritas praesentis loci manifestior fiat, sequitur: et 'ariel' 
duodecim cubitorum in longitudine per duodecim cubitos latitudinis, 
quadrangulum aequis lateribus, quod nemo dubitat ad duodecim tribus 
pertinere quae in ioannis apocalypsi scriptae sunt, et ad apostolorum 
numerum de cuius sacramento supra dixisse me memini; per quattuor latera
 - latera mundi -, duodeni cubiti simul efficiunt quadraginta octo 
cubitos - sacerdotalium ciuitatum -, ut istis quasi fundamentis in toto 
orbe diuisis ecclesiae fortitudo solidetur. porro: crepido (pro qua 
septuaginta propitiatorium, theodotio ut supra 'azara', symmachus 
peribolon~g, hoc est 'circuitum', interpretati sunt) quattuordecim 
cubitorum erat longitudinis per quattuordecim latitudinis, in quattuor 
angulis eius; et 'corona' in circuitu eius dimidii cubiti (pro qua 
rursum septuaginta 'gison' interpretati sunt), et sinus (siue iuxta 
symmachum 'consummatio') eius (atque 'perfectio') cubiti unius per 
circuitum, illud latenter ostendit quod dominus noster, qui uere 
propitiatorium dicitur, non solum pro peccatis nostris sed pro omni 
mundo, per quattuordecim generationes uenerit ab abraham usque ad dauid,
 et rursum per alias quattuordecim usque ad captiuitatem iechoniae, et 
eiusdem numeri sacramento ad terrena descenderit, ut in tertia 
tesseriscedecade et diuini numeri sacramento saluaret quattuor angulos 
mundi - de quibus scriptum est: multi ab oriente et ab occidente et ab 
aquilone et meridie uenient, et accubabunt cum abraham, isaac et iacob 
in regno caelorum -. quod que sequitur: et corona (siue gisus) per 
circuitum eius - subauditur propitiatorii - habebat dimidium cubitum, et
 'sinus' ipsius propitiatorii (siue consummatio atque perfectio, quam 
symmachus interpretatus est perigraph�n~g) habebat unum cubitum, illud 
significat: quod et peccatores et iusti domini propitiatione saluentur -
 dicente apostolo paulo: reconciliati sumus deo in sanguine filii eius 
-; et de peccatoribus dicitur quod dimidii cubiti mensuram habeant per 
circuitum: qui tamen saluentur misericordia creatoris - iuxta illud quod
 in psalmo scriptum est: pro nihilo saluos facies eos -, de iustis: quod
 in uno saluentur numero solitario atque perfecto et imitante unam 
diuinitatem - dicente apostolo: deus erat in christo mundum reconcilians
 sibi -. quod autem in fine huius testimonii ponitur: et gradus eius 
uersi ad orientem, gradus huius propitiatorii uel uiginti quattuor 
libros ueteris instrumenti debemus accipere qui habebant citharas in 
apocalypsi ioannis et coronas in capitibus suis, uel sacramentum patris 
et filii et spiritus sancti, in quo uera nobis datur propitiatio; et ut 
dicam apertius: propterea graduum numerus relinquitur incertus, ut, 
quantocumque studio ad altiora scandere potuerimus, in interioribus nos 
putemus collocandos, et cogitemus illud psalmi: ibunt de uirtute in 
uirtutem.
</p><p>et dixit ad me: fili hominis, haec dicit dominus deus: hi sunt 
ritus altaris in quacumque die fuerit fabricatum, ut offeratur super 
illud holocaustum et effundatur sanguis. et dabis sacerdotibus et 
leuitis qui sunt de semine sadoc, qui accedunt ad me, ait dominus deus, 
ut offerant mihi uitulum de armento pro peccato. et assumens de sanguine
 eius, pones super quattuor cornua, et super quattuor angulos 
crepidinis, et super coronam in circuitu, et mundabis illud et expiabis.
 et tolles uitulum qui oblatus fuerit pro peccato, et combures illum in 
separato loco domus extra sanctuarium. et in die secunda offeres hircum 
caprarum immaculatum pro peccato, et expiabunt altare sicut expiauerunt 
in uitulo. (lxx: et dixit ad me: fili hominis, haec dicit dominus deus: 
haec sunt praecepta altaris in die qua factum fuerit, ut offerantur 
super eo holocaustomata et effundatur super eo sanguis. et dabis 
sacerdotibus et leuitis qui sunt ex semine saddoch, et appropinquant ad 
me, dicit dominus deus, ut ministrent mihi uitulum de bubus pro peccato.
 et tollent de sanguine eius, et ponent super quattuor cornua altaris, 
et super basem eius in circuitu, et mundabunt et expiabunt illud. et 
tollent uitulum pro peccato, et comburetur in loco separato domus extra 
sancta. et die secunda tollent haedos duos de capris immaculatis pro 
peccato, et expiabunt altare sicut expiauerunt in uitulo). postquam 
prophetae monstrauit altare et cubitum eius cubitos que duos, et rursum 
cubitum et quattuor cubitos et tertio cubitum, duodecim quoque cubitos 
per alios duodecim, et quattuor altaris cornua, 'ariel' quoque duodecim 
cubitorum per duodecim cubitos, et crepidinem, hoc est propitiatorium, 
quattuordecim cubitorum per quattuordecim cubitos, coronam quoque illius
 et sinum dimidio cubito et uno cubito per circuitum, gradus que ad 
orientem quorum incertus est numerus, locutus est uir cuius calamus et 
funiculus erat in manu, et docet eum quomodo altaris opere perfecto 
altare debeat expiari et consecrari. primum que offertur uictima et 
datur sacerdotibus de genere leui, qui sunt de semine 'sadoc' - quem cur
 septuaginta 'saddoch' nominent scire non ualeo. 'sadoc' autem 
interpretatur 'iustus' -. offertur que, iuxta septuaginta et 
theodotionem 'uitulus', iuxta symmachum 'taurus', qui hebraice dicitur 
'phar' - 'uitulum' autem, qui pro nobis immolatus est, et multa 
scripturarum loca et praecipue barnabae epistola, quae habetur inter 
scripturas apocryphas, nominat -; et hircus caprarum secundo offertur 
die: unde et pascha facturi assumunt de grege agnum et haedum, et qui 
primum pascha facere non potuerunt, in secundo mense faciunt: quorum 
alterum ad iustos pertinet, alterum ad paenitentes; sin autem 
septuaginta nobis interpretatio placet - qui dixerunt: die autem secundo
 tollent haedos duos immaculatos pro peccato -, audax quidem est quod 
dicturi sumus, sed tamen aliorum simpliciter ponenda sententia est, qui 
aiunt duos haedos immaculatos post passionem domini oblatos esse ad 
altare domini: iacobum et stephanum, quorum alter de apostolorum numero,
 alter de septem electis in ministerium domini princeps fuit - iste est 
iacobus qui transformatum uidit saluatorem in monte, qui resurgentem 
filiam archisynagogi cum domino petro que et ioanne intuitus est, qui in
 katalog�i~g apostolorum - in quo bina iunguntur nomina - prior fratre 
ponitur: hunc interfecit herodes, et quasi haedum immaculatum post 
passionem saluatoris in die immolauit secunda; stephanum quoque, cuius 
sapientiae atque doctrinae nullus poterat resistere, et qui stantem 
uidit filium hominis ad dexteram patris, et dixit: domine iesu, suscipe 
spiritum meum, lapidibus obruere iudaei; et quomodo quosdam credentium 
primitias achaiae et asiae apostolus nominat, sic et isti primitiae 
fuere martyrum, quos christi postea confessio coronauit -; et hoc 
notandum, quod uitulus totus offertur holocaustum, et crassitudo 
corporis eius diuino igne consumitur - etsi enim noueramus christum 
secundum carnem, sed iam nunc non nouimus eum secundum carnem -, iacobus
 autem et stephanus, qui secunda die oblati sunt, siue hircus, qui iuxta
 hebraicum narratur oblatus, offertur quidem in uictima, sed holocaustum
 domini praestantiae reseruatur. quod autem tollitur sanguis - de quo 
loquitur petrus: redempti sumus ex uana nostra conuersatione paternae 
traditionis pretioso sanguine christi; et paulus apostolus docet: pretio
 redempti estis, et in alio loco: pacem faciens per sanguinem crucis 
suae, siue in terra, siue super caelos -, illud significat: quod 
sanguine saluatoris quattuor cornua purificentur altaris - id est 
quattuor mundi plagae -, aspergitur que corona propitiatorii siue bases 
per circuitum, ut uniuersa purgentur et firma sit propitiatio. propterea
 autem, in secunda die, uel duo haedi - de quibus supra diximus - uel 
hircus assumitur, quia animal est semper ad excelsa festinans et nihil 
periculi sustinens in praecipitiis, et ibi inuenit uiam ubi ceteris 
animantibus interitus est - unde et graeco sermone 'caprarum et hircorum
 grex' 'sublimium conuersatio' dicitur, hoc est 'aipolion~g' quasi 
'aipu-polion~g': siquidem aipu~g quasi 'excelsum', polein~g 
'conuersationem' significat -. porro altare christi expiatur sanguine, 
ut orationes sanctorum mundae perueniant ad deum. hoc quoque notandum 
quod, iuxta, hebraicum ipse hiezechiel, quasi sacerdos, uitulum iubetur 
assumere et holocaustum facere et sanguinem eius in circuitu aspergere, 
tam altaris quam angulorum et coronae, siue basis; septuaginta autem 
interpretes, alios sacerdotes hoc facere demonstrant, de quibus dictum 
est: et dabis sacerdotibus et leuitis qui sunt de semine sadoc, qui 
accedunt ad me.
</p><p>cum que compleueris expians illud, offeres uitulum de armento 
immaculatum, et arietem de grege immaculatum; et offeres eos in 
conspectu domini, et mittent super eos sacerdotes sal, et offerent eos 
holocaustum domino. septem diebus facies hircum pro peccato cotidie, et 
uitulum de armento et arietem de pecoribus immaculatis offerent. septem 
diebus expiabunt altare et mundabunt illud, et implebunt manum eius; 
expletis autem diebus in die octaua et ultra facient sacerdotes super 
altare holocausta uestra, et quae pro pace offerunt; et placatus ero 
uobis, ait dominus deus. (lxx: et cum compleueris expiationem, offerent 
uitulum de bubus immaculatum, et arietem de ouibus immaculatum; et 
offeretis coram domino, et aspergent sacerdotes super ea sal, et 
offerent ea holocausta domino.
septem diebus facies haedum pro peccato cotidie, et uitulum ex bubus et 
arietem de ouibus, immaculatum facient septem diebus; et expiabunt 
altare et mundabunt illud, et implebunt manus eorum; et consummabunt 
dies; et erunt a die octauo et ultra facient sacerdotes super altare 
holocausta uestra, et pro salute uestra; et suscipiam uos, dicit dominus
 deus). postquam altare et mensurae eius in montis uertice demonstratae 
sunt, rursus que expiatio et consecratio illius prophetae ostensa est 
per unum uitulum immaculatum et hircum siue duos haedos, quorum primum 
ad dominum saluatorem, duo sequentia ad apostolos ministros que 
retulimus ne, in consecratione spiritalis altaris et proprie ad 
ecclesiam pertinentis, lex et prophetae uiderentur exclusi: propterea 
consecrato altari uitulus immaculatus assumitur et aries; et offeruntur 
in conspectu domini, et filii sadoc, hoc est iustorum sacerdotes, 
aspergunt super capita eorum sal: ut et lex et prophetae sapore 
euangelii condiantur, nec ullum est sacrificium - iuxta legis imperium 
et interpretationem apostoli, qui ait: sermo uester sit sale conditus - 
quod sale careat; utrumque autem offertur holocaustum domino, ut corpus 
pinguius - littera quod significatur in lege - et prophetiae nubilum, 
igne domini - hoc est spiritu sancto, de quo dicit paulus: spiritu 
feruentes - in spiritalem et tenuem substantiam conuertantur. uolumus 
scire apertius qui sit uitulus de armento immaculatus et aries de ouibus
 purissimo uellere, intellegamus moysen et heliam - quorum primus: 
mansuetissimus fuit inter omnes homines qui uersabantur in terra, alter 
ardore fidei similis moysi, unde et audebat dicere: ego relictus sum 
solus -. quod autem in hebraico scriptum est: 'offeres' uitulum, in 
septuaginta: 'offerent' sacerdotes, nulla fit quaestio - et ipse enim 
hiezechiel, cui haec dicuntur, de numero sacerdotum est, plenae aetatis 
atque perfectae: et sacerdotalem gradum prophetiae auxit gratia; et 
moyses et helias uidentur in monte cum domino, id est lex et prophetae, 
qui annuntiabant ei quae in hierosolymis passurus esset -. expiato autem
 altari, septem diebus offertur hircus siue haedus pro peccato cotidie, 
et uitulus de armento et aries de pecoribus immaculatis, ut per haec 
sacrificia septem diebus ad perfectum expietur altare: in septem diebus 
sabbatismus ostenditur qui, iuxta apostolum, populo domini reseruatur, 
in quibus aeternam ueram que speramus requiem et nequaquam seruile opus 
faciamus peccatorum; in hirco autem et uitulo et ariete tria generalia 
delicta monstrantur quibus omne mortalium subiacet genus: aut enim 
cogitationibus aut sermone aut opere peccamus - cogitatio refertur ad 
arietem, quae prima est omnium peccatorum et ex qua alia duo peccata 
nascuntur; haedus autem, siue hircus, ad eloquium atque sermonem, qui 
semper de excelsioribus disputat; opera uero proprie uitulo deputantur, 
qui uomeri et labori et terrenis operibus mancipatus est -. haec igitur 
immaculata per septem dies ueri sabbati atque perfecti deo offerre 
debemus, et expiare altare, ut oratio nostra munda perueniat ad deum. 
quod autem infertur: et mundabunt illud, et implebunt manum eius, quod 
et hebraicum et ceteri interpretes transtulerunt, illud significat quod 
ipsius quoque altaris, pro cuius expiatione offertur sacrificium, dona 
complenda sint, sicut offertur pro sacerdotibus et populo atque 
pontifice, ne quid uacuum stetisse uideatur in conspectu domini; pro quo
 posuere septuaginta: et mundabunt illud, et implebunt manus suas, ut 
subaudiatur 'sacerdotes', qui, cum pleni fuerint bonis operibus - hoc 
enim plenae significant manus -, transacto sabbato, ueniant ad diem 
resurrectionis octauam - et dicant cum apostolo: resurreximus cum 
christo -, et ultra octauam tendant ad caelestia, et offerant pro nobis 
holocausta siue quae pro pace peccatorum nostrorum et salute sunt 
nostra, ut, per ignem spiritus sancti, omnia quae cogitamus, loquimur et
 facimus, in spiritalem substantiam conuertantur, et huiuscemodi dominus
 delectatus sacrificiis nobis placabilis fiat.
</p><p>44. et conuertit me ad uiam portae sanctuarii exterioris quae 
respiciebat ad orientem, et erat clausa; et dixit dominus ad me: porta 
haec clausa erit, et non aperietur, et uir non transibit per eam, 
quoniam dominus deus israel ingressus est (siue ingredietur) per eam, 
erit que clausa principi: princeps ipse sedebit in ea ut comedat panem 
coram domino, per uiam uestibuli (id est 'aelam') portae ingredietur et 
per uiam eius egredietur. (pro eo quod in hebraico scriptum est: erit 
clausa principi, lxx transtulerunt: et erit clausa, quia dux ipse 
sedebit in ea). multae sunt portae quas in descriptione templi 
hiezechielis scriptura commemorat, tam intus quam foris; altaris quoque 
figuram et consecrationem et sacrificia sermo praeteritus percurrit. quo
 finito, uenit ad portam sanctuarii exterioris quae respiciebat ad 
orientem, et erat clausa; statim que uir ille, qui erat ductor prophetae
 et ei omnia demonstrabat, locutus est ad eum: 'porta haec, quam 
respicis clausam, semper clausa erit, et non aperietur, nullus que 
uirorum transibit per eam'; et reddit causas cur clausa sit semper: 
quoniam dominus israel ingressus est (uel ingredietur) per eam, erit que
 clausa - iuxta hebraicum - principi (quem 'ducem' septuaginta 
transtulerunt): qui princeps (et dux, id est 'nasi') sedebit in ea ut 
comedat panem coram domino, et: per uiam uestibuli portae ingredietur, 
per ipsam egredietur. quaenam ista porta est quae semper clausa est et 
solus dominus deus israel ingredietur per eam? nempe illa de qua 
saluator loquitur in euangelio: uae uobis, scribae et pharisaei 
hypocritae, et: uae uobis, legis doctoribus, uae, qui tollitis clauem 
scientiae: ipsi non ingredimini, et intrantes prohibetis - de hac, sub 
nomine libri, scribit esaias: erunt uerba libri istius sicut uerba 
signata; quem cum dederis homini nescienti litteras, et dixeris ei: 
lege; respondebit tibi: nescio litteras. et dabunt illum homini scienti 
litteras, dicentes: lege; et dicet: non possum legere quia signatus est:
 iste autem liber est cuius nemo potest soluere et aperire signacula 
neque in caelo neque in terra neque sub terra, nisi ille de quo in 
apocalypsi ioannis dicitur: ecce uicit leo de tribu iuda, radix et genus
 dauid, ut aperiat librum et soluat signacula eius: prius enim quam 
saluator humanum corpus assumeret et humiliaret se formam serui 
accipiens, clausa erat lex et prophetae et omnis scientia scripturarum, 
clausus erat paradisus; postquam autem ille pependit in cruce et locutus
 est ad latronem: hodie me cum eris in paradiso, statim uelum templi 
scissum est et aperta sunt omnia; ablato que uelamine dicimus: nos autem
 omnes reuelata facie gloriam domini contemplantes, in eandem imaginem 
transformamur a gloria in gloriam. si autem reuelata sunt omnia - in 
christo enim, iuxta sermonem pauli, omnia reuelantur -, quomodo: porta 
clausa erit, et non aperietur, et uir non transibit per eam? ex quibus 
discimus - quamuis ad summam scientiam uenerimus comparatione diuinae 
scientiae -, nunc ex parte nos scire et ex parte cognoscere: quando 
autem uenerit quod perfectum est, tunc quod ex parte est destruetur. 
unde et in alio loco ipse apostolus imperfectum se esse loquitur rursum 
que perfectum, quod, si interpretatione careat, uidetur esse contrarium:
 dicit enim: non quia iam accepi, aut quia iam perfectus sim. fratres, 
ego me non arbitror comprehendisse; unum autem: posteriora obliuiscens, 
ad priora me extendens, statutum persequor, ad brauium supernae 
uocationis dei, cum que putaremus eum secundum professionem suam non 
esse perfectum et magis quaerere quam inuenisse quod uerum est, non 
solum se sed et alios se cum dicit esse perfectos: quotquot ergo 
perfecti, hoc sapiamus; est autem sensus huius loci: 'ad comparationem 
hominum ceterorum, qui curam non habent notitiae scripturarum nec 
mysteriorum dei, perfectum esse me fateor; quantum autem ad scientiam 
diuinae maiestatis, nunc in aenigmate uideo et per nebulam et caliginem,
 et dico cum propheta: mirabilis facta est scientia tua ex me; 
confortata est, et non potero ad eam' -. haec igitur porta, quae omnibus
 clausa est - uir enim non transibit per eam -: erit clausa principi 
(siue duci), et illius aduentu reseruabitur: qui sedebit in ea ut 
comedat panem coram domino - de quo ipse in euangelio profitetur, 
dicens: meus est cibus ut faciam uoluntatem eius qui me misit, et 
compleam opus eius -; ipse est princeps et pontifex secundum ordinem 
melchisedech et hostia et sacerdos, qui in conspectu patris nobis cum 
caelestem comedit panem et uinum bibit - de quo loquitur in euangelio: 
non bibam de genimine uitis huius, nisi cum bibero illud nouum in regno 
patris mei: in illo uidelicet regno, de quo scribit et apostolus: regnum
 dei intra uos est -; clausa que erit porta: nemo enim potest passionis 
domini corporis que eius et sanguinis pro maiestate rei sacramenta 
cognoscere; tantae que bonitatis est et clementiae princeps noster, ut, 
cum solus sedeat in porta quae clausa est et panem coram domino comedat,
 uelit mensae suae atque conuiuii plures habere consortes - et dicat: 
ecce ego sto et pulso; si quis mihi aperuerit, ingrediar ad eum, et 
coenabo cum ipso, et ipse me cum -; solus autem comedit panem coram 
domino, quia substantia eius diuina que natura a cunctis creaturarum 
substantiis separata est. ipse per eandem uestibuli portam ingreditur et
 egreditur, quia et intus et foris est - hoc est infusus et circumfusus 
omnibus -: ingrediens que per portam ut se cum introducat eos qui absque
 doctrina eius et auxilio intrare non possunt, et egrediens ut rursum 
alios introducat, et loquatur eis qui difficiliora non capiunt. - quod 
autem porta orientalis extra terminos mundi semper clausa sit et humano 
nequaquam pateat aspectui, ioannis probat euangelium - dicentis: deum 
nemo uidit umquam nisi unigenitus filius, qui est in sinu patris, ipse 
enarrauit, quasi aliis uerbis dixerit: erit que clausa principi: 
princeps solus sedebit in ea ut comedat panem 'perfectae et consummatae 
scientiae': nemo enim nouit filium nisi pater, et nemo nouit patrem nisi
 filius, et cui uoluerit filius reuelare -. pulchre quidam portam 
clausam per quam solus dominus deus israel ingreditur et dux cui porta 
clausa est, mariam uirginem intellegunt, quae et ante partum et post 
partum uirgo permansit et eo enim tempore quo angelus loquebatur: 
spiritus sanctus superueniet in te, et uirtus altissimi obumbrabit te; 
quod autem nascetur ex te sanctum uocabitur filius dei, et quando natus 
est, uirgo permansit aeterna -, ad confundendos eos qui arbitrantur eam 
post natiuitatem saluatoris habuisse de ioseph filios, ex occasione 
'fratrum' eius qui uocantur in euangelio: super qua quaestiuncula, romae
 aduersum heluidium illius temporis haereticum, in adolescentia non 
grandem librum scripsisse me noui -.
</p><p>et adduxit me per uiam portae aquilonis in conspectu domus; et 
uidi, et ecce impleuerat gloria domini domum domini, et cecidi in faciem
 meam. et dixit ad me dominus: fili hominis, pone cor tuum et uide 
oculis tuis, et auribus tuis audi omnia quae ego loquor ad te de 
uniuersis caeremoniis domus domini, et de cunctis legibus eius; et pones
 cor tuum in uiis templi per omnes exitus sanctuarii. uir, qui ductor 
prophetae est et quo cuncta in templo monstrante cognoscit, postquam 
clausam ei ostenderat portam numquam reserandam et tamen apertam ei qui 
clausis ingressus est ostiis, ducit prophetam ad uiam portae aquilonis, 
quae tamen et ipsa esset in conspectu domus: haud dubium quin templum 
significet; cum que propheta e regione uidisset plenam domum domini 
gloria domini - eandem uidelicet quam in aquilonis plaga positus contra 
cernebat -, statim cecidit in faciem suam, maiestatem gloriae domini 
ferre non sustinens. unde, quia fuerat humilitate deiectus, dicit ad eum
 nequaquam uir sed dominus: fili hominis, pone cor tuum, et reliqua: in 
consummatione tabernaculi et in aedificatione templi quod a salomone 
constructum est apparuit gloria domini, quae postea euangelicae gloriae 
comparatione destructa est - dicente apostolo: etenim non est 
glorificatum quod glorificatum est in hac parte propter excellentem 
gloriam. si enim quod destruitur, per gloriam, multo magis quod manet, 
in gloria -, cauendum que ne destructionem prioris gloriae abolitionem 
putemus, sed sic sentiendum, quod: postquam uenerit quod perfectum est, 
id quod ex parte fuerat destruetur - uelut si solis radiis lampadem 
compares, aut lampadis lumen lucernulae, quamobrem et de ioanne baptista
 dicitur: ille erat lucerna lucens in domo; postquam autem uenit sol 
iustitiae, lucernae lumen absconditum est, dicente ipso propheta atque 
baptista: illum oportet crescere, me autem minui -; cecidit autem in 
faciem suam propheta, ne, dum plus cernere cupit quam potest humana 
fragilitas intueri, etiam ipsum oculorum lumen amitteret; unde 
familiarius uocat eum dominus filium hominis, praecepit que ut ponat cor
 suum, et uideat oculis, et auribus audiat - primum enim ad 
intellegendum quod dicitur aperiendus est animus, secundo cordis 
intendendi oculi de quibus dicitur ad abraham: leua oculos tuos et uide 
stellas caeli, tertio his auribus audiendum de quibus saluator ait: qui 
habet aures audiendi, audiat -, ut possit cunctas templi caeremonias et 
legitima eius intellegere, et ad extremum ponere cor suum in 'uiis' 
templi - quia diuersi ad eum introitus sunt -, siue 'uia' templi - 
caeremoniarum ordinem significat -, et exitus sanctuarii. prooemium 
igitur est, et praeparatio prophetae, ad intellegenda quae postea super 
templi ordine cogniturus est. et hoc notandum, quod in mundi huius plaga
 qui in maligno positus est et in aquilonis frigore constitutus, 
caelestium nobis caeremoniarum ordo monstratur.
</p><p>et dices ad exasperantem me domum israel: haec dicit dominus 
deus: sufficiant uobis omnia scelera uestra, domus israel, eo quod 
inducitis filios alienos (siue alienigenas) incircumcisos corde et 
incircumcisos carne, ut sint in sanctuario meo et polluant domum meam; 
et offertis panes meos adipem et sanguinem, et dissoluitis pactum (siue 
praeteritis praeceptum) meum in omnibus sceleribus uestris. et non 
seruastis praecepta sanctuarii mei, et posuistis custodes obseruationum 
mearum in sanctuario meo uobismetipsis. quando dicit: sufficiant uobis 
omnia scelera (siue iniquitates uestrae), ad priorum peccatorum hortatur
 paenitentiam, ne augeamus peccata peccatis et materiam futuro paremus 
incendio - sed audiamus illud quod esaias loquitur: uae his qui 
attrahunt peccata sicut funiculo longo et sicut iugo corrigiae uituli 
iniquitates -. primum que peccatum est, quod inducunt filios alienos - 
siue alienigenas - incircumcisos corde et incircumcisos carne, ut sint 
in sanctuario dei et polluant domum domini - modicum enim fermentum 
totam massam corrumpit, et in quibusdam exemplaribus fertur 
prouerbiorum: ne introducas impium in tabernacula iustorum -. urgent nos
 in hoc loco iudaei et ebionitae - qui circumcisionem carnis accipiunt 
-, quomodo possumus praesentem locum exponere: incircumcisos corde et 
incircumcisos carne, quo uidelicet post spiritalem intellegentiam etiam 
carnis circumcisionem suscipere debeamus; sed - qui legimus paulum 
dicentem: contestor autem omnem hominem qui circumciditur, quoniam, si 
circumcidamini, christus uobis nihil proderit, et illud hieremiae: ecce 
incircumcisae aures uestrae et noluistis audire, et in exodo: locutus 
est moyses in conspectu domini dicens: ecce filii israel non audierunt, 
et quomodo audiet me pharao? ego autem sum tardi sermonis (pro quo 
septuaginta dixere: eg�~g de~g alogos~g eimi~g, quod melius habetur in 
hebraeo: ego autem incircumcisus labiis) -, interrogemus eos - immo 
cogamus circumcidere aures et labia desecare, ut scripturam implere 
uideantur -: sin autem coeperint circumcisionem 'aurium' interpretari 
quando nihil turpe et inhonestum audire nos patimur, et circumcisionem 
'labiorum' quando nihil indecens loquimur, dicamus eis: eandem 
expositionem etiam in 'corde' et in 'carne' seruare debetis: 'cor' 
circumcidimus cultello dei et aufertur de corde nostro praeputium, 
quando turpes cogitationes nequaquam exeunt de corde nostro - nec de 
nobis dicitur: impinguatum est cor populi huius, et auribus suis 
grauiter audierunt -, ergo et 'caro' similiter circumciditur ut 
nequaquam faciamus terrena opera quae pro necessitate corporis facere 
compellimur - cibum capere et potum et somnum et uti uestibus -, quae 
tunc circumcidimus, si non ad delicias et ad luxuriam et ad inertiam sed
 ad necessitatem naturae et corporis istius sustentaculum cuncta 
faciamus - qui bibit uinum modicum propter stomachum et frequentes 
infirmitates et odit ebrietatem, circumcidit carnem suam; qui dormit 
quantum natura patitur, audiet a salomone: si sederis, absque timore 
eris, si dormieris, suauiter dormies: et non timebis pauorem 
superuenientem tibi, neque impetus impiorum superuenientes; et qui fugit
 fornicationem et uxori debitum reddit, reuertens in idipsum ne tentet 
eum satanas, audiet cum populo israel: in hac die abstuli opprobrium 
aegypti a uobis; uestibus quoque utetur quae frigus repellant, non quae 
tenuitate sui corpora nuda demonstrent -: attenuata ieiuniis caro et 
circumcisa continentia fugit opprobrium aegyptiorum: qui sunt magnis 
carnibus - et illud potest dicere quod in plerisque iuxta editionem 
septuaginta legitur: quomodo contabuit caro mea, in terra deserta et 
inuia et inaquosa, sic in sancto apparui tibi -. siquando ergo 
alienigenas introducere uoluerimus in templum dei, circumcidamus aures 
eorum et labia et cor et omnem carnem oculos que, gustum et odoratum: ut
 omnia cum dei timore et ratione faciamus; audiant hoc episcopi atque 
presbyteri et omnis ordo ecclesiasticus, ut non inducant filios alienos 
incircumcisos corde et incircumcisos carne, ne sint in sanctuario eius 
et polluant domum eius; si enim hoc fecerint, aptabitur illis quod 
sequitur: et offertis panes meos - panes uidelicet propositionis in 
cunctis ecclesiis et in orbe terrarum, de uno pane pullulantes -, et non
 solum panes, sed adipem quoque - de quo scriptum est: ex adipe frumenti
 saturauit eos -, et sanguinem - qui in christi passione effusus est -. 
legendum que ita, et sic lectionis ordo reddendus: 'cum filios 
alienigenas incircumcisos corde et corpore inducatis in sanctuarium meum
 et polluatis domum meam, audetis offerre panes et adipem et sanguinem -
 mystica sacramenta - et non intellegitis quid solueritis et 
praetergressi sitis pactum meum in omnibus sceleribus et impietatibus 
uestris; et non seruaueritis praecepta sanctuarii mei neque posueritis 
custodes caeremoniarum mearum in sanctuario meo' - omnis autem aduersus 
eos est comminatio, qui non audierunt apostolum praemonentem: manus cito
 nemini imposueritis, neque communicaueritis peccatis alienis -; uel 
certe sic intellegendum: 'dissoluistis pactum meum in omnibus sceleribus
 uestris et non seruastis praecepta sanctuarii mei, et audetis indignos 
alienos que custodes ponere in obseruatione sanctuarii mei - 
uobismetipsis ut subaudiatur, non mihi, et est sensus: - qui uobis in 
carnalibus seruiant ac ministrent et ob uestra refrigeria meum polluant 
sanctuarium'.
</p><p>haec dicit dominus deus: omnis alienigena incircumcisus corde et 
incircumcisus carne non ingredietur sanctuarium meum, omnis filius 
alienus qui est in medio filiorum israel. sed et leuitae qui longe 
recesserunt a me in errore filiorum israel et errauerunt a me post idola
 sua portabunt iniquitatem suam, qui erant in sanctuario meo aeditui et 
ianitores portarum domus et ministri domus: ipsi que mactabant 
holocausta et uictimas populi, et ipsi stabant ante eos ut ministrent 
illis. pro eo ergo quod ministrauerunt eis in conspectu idolorum suorum 
et facti sunt domui israel in offendiculum iniquitatis, idcirco leuaui 
manum meam super eos, dicit dominus deus, et portauerunt iniquitatem 
suam.
et non appropinquabunt ad me ut sacerdotio fungantur mihi, neque 
accedent ad omne sanctuarium meum iuxta sancta sanctorum, sed portabunt 
confusionem suam et scelera sua quae fecerunt. et dabo eos ianitores 
domus in omni ministerio eius et uniuersis quae fiunt in ea. sacerdotes 
autem leuitae filii sadoc, qui custodierunt caeremonias sanctuarii mei 
cum errarent filii israel a me, ipsi accedent ad me ut ministrent mihi, 
et stabunt in conspectu meo ut offerant mihi adipem et sanguinem, ait 
dominus deus. ipsi ingredientur sanctuarium meum, et ipsi accedent ad 
mensam meam, ut ministrent mihi et custodiant caeremonias meas. (lxx: 
propterea haec dicit dominus: omnis filius alienigena incircumcisus 
corde et incircumcisus carne non ingredietur sancta mea, in omnibus 
filiis alienigenarum qui sunt in medio domus israel. sed et leuitae qui 
recesserunt a me cum erraret israel a me post cogitationes suas, et 
accipient iniquitates suas, et erunt in sanctis meis ministrantes, 
ostiarii in portis domus et ministri domus: isti immolabunt holocausta 
et uictimas populo, et isti stabunt ante populum ut ministrent eis, pro 
eo quod ministrauerunt eis ante faciem idolorum suorum, et factum est 
domui israel in tormentum iniquitatis. propterea leuaui manum meam super
 eos, dicit dominus deus, et accipient iniquitatem suam: ut non accedant
 ad me ut sacerdotio fungantur mihi, neque ut offerant ad omnia sancta 
filiorum israel nec ad sancta sanctorum meorum, et suscipient ignominiam
 suam in errore quo errauerunt. et ponent eos ut seruent custodias domus
 in omnia opera eius et in uniuersa quae fecerunt in eo. sacerdotes 
leuitae filii saddoch, qui custodierunt custodias sanctorum meorum cum 
erraret domus israel a me, isti accedent ad me ut ministrent mihi, et 
stabunt ante faciem meam ut offerant mihi hostiam, adipem et sanguinem, 
dicit dominus deus. ipsi ingredientur in sancta mea, et isti accedent ad
 mensam meam, ut ministrent mihi et obseruent custodias meas). iuxta 
utramque editionem posui testimonium, ut, ex comparatione earum, quid 
septuaginta senserint, quid hebraicum contineat, scire ualeamus. 
septuaginta hoc significant: quod alienigenae incircumcisi corde et 
carne, qui habitant in medio filiorum israel, ingredi non debeant 
sanctuarium dei; leuitae autem, hoc est sacerdotalis gradus, qui longe 
recesserunt a domino in errore filiorum israel et errauerunt post idola 
sua, postquam receperunt iniquitatem suam, stent in sanctuario domini 
aeditui et ianitores ministri que domus et mactent holocausta et 
uictimas populi, et isti sint in conspectu eorum ut ministrent eis, eo 
quod ministrauerunt illis in conspectu idolorum suorum et facti sunt 
domui israel in tormentum iniquitatis; et idcirco manum leuasse se dicit
 super eos dominus deus, ut non accedant ad eum et sacerdotio fungantur 
illi neque offerant illi in sancta sanctorum, portent que ignominiam 
suam in errore quo errauerunt: ut scilicet ponantur in obseruatione 
custodiarum domus in omnia opera eius et in uniuersa quae fiunt in domo -
 quod si ita est: quomodo stare poterit, ut leuitae - qui longe 
recesserunt a deo in errore filiorum israel et errauerunt ab eo post 
idola sua - ipsi ministrent in domo et mactent holocausta et uictimas 
populi, et ipsi stent in conspectu eorum ut ministrent eis - quid enim 
amplius facturi sunt sacerdotes filii saddoch qui custodierunt 
caeremonias sanctuarii dei, de quibus dicit: ipsi accedent ad me ut 
ministrent mihi, et stabunt in conspectu meo ut offerant mihi adipem, et
 reliqua? -. hebraicum autem hunc habet sensum: 'omnis alienigena 
incircumcisus corde et carne non ingredietur sanctuarium meum, licet cum
 populo israel esse uideatur. leuitae autem, hoc est sacerdotalis 
gradus, qui longe recesserunt a me in errore filiorum israel et secuti 
sunt idola, portabunt iniquitatem suam, eo quod fuerint in sanctuario 
meo ministrantes in officio portarum domus et ministri eius: ipsi enim 
offerebant holocaustum et uictimas populi, et ipsi stabant in conspectu 
eorum ut ministrarent pro eis. quia ergo ministrauerunt pro illis in 
conspectu idolorum suorum et fuerunt domui israel offendiculum 
iniquitatis, propterea leuaui manum meam super eos, dicit dominus deus, 
et portauerunt iniquitatem suam. et non appropinquabunt ad me ut 
sacerdotio fungantur mihi, neque accedent ad omne sanctuarium meum iuxta
 sancta sanctorum, sed portabunt confusionem suam et scelera sua quae 
fecerunt - pro sacerdotali enim officio, qui holocaustum et uictimas 
omne que sacrificium offerre consueuerant, redigentur in ultimum gradum 
-. et erunt ianitores domus in ignominiam sempiternam - ut ab uniuerso 
populo uideantur, intrante et exeunte, de qua sublimi dignitate ad quem 
ultimum gradum peruenerunt -. sacerdotes autem' inquit, 'id est leuitae 
qui sunt filii sadoc - hoc est iustorum siue iusti dei - et qui in 
tempore erroris uniuersi israel custodierunt caeremonias sanctuarii mei,
 ipsi accedent ad me ut ministrent mihi, et stent in conspectu meo et 
offerant mihi adipem - hoc est pinguissimam hostiam -, et sanguinem - 
uiuam scilicet et placentem deo hostiam -. et ipsi ingredientur 
sanctuarium meum et accedent ad mensam meam, ut accendant thymiama mihi 
et omnem ritum sacrificii custodiant' - sin autem hoc ita est, ut, qui 
in tempore erroris uel persecutionis idola sunt secuti quae de suo corde
 confixerant, et non solum uoce sed et subscriptione manus asseruerunt 
filium dei creaturam: et seruierunt creaturae magis quam creatori, qui 
est benedictus in saecula: quomodo sibi sacerdotale et pontificale 
assumunt fastigium et audent offerre uictimas deo, cultores quondam 
idolorum? - sed, ut ardentissimus poeta testatur:
</p></dd><dd>quidquid multis peccatur, inultum est,
<br />multitudo peccantium impetrabiliorem fecit impiis ueniam: ut, qui, 
redacti in laicos, pristina sacrilegii sui debuerant scelera deplorare, 
nunc resupini in pontificali solio sedeant, et ructent nobis simulatae 
fidei nauseas, immo abortae perfidiae aperta compendia -; audiant igitur
 saltem sero et obseruent praecepta omnipotentis dei: omnis alienigena 
incircumcisus corde et incircumcisus carne non ingredietur sanctuarium 
meum, licet ille sit filius, licet cognatione sociatus, licet antiqua 
nobis haereat necessitudine: si incircumcisus corde uel carne est non 
introducatur sanctuarium dei, ne ministros christi nostros faciamus 
ministros et pro carnalibus refrigeriis altaria domini polluamus -. pro 
eo quod nos posuimus: et dabo eos ianitores domus in omni ministerio 
eius et in uniuersis quae fiunt in ea, eos uidelicet leuitarum qui longe
 recesserunt a deo in errore filiorum israel et secuti sunt idola quibus
 uictimas immolarunt, symmachus, ordinem lectionis sensum que 
considerans, rectius interpretatus est dicens: posueram enim eos 
custodes ianuarum domus uniuersi ministerii eius et cunctorum quae fiunt
 in ea, ut non ad eos pertineat qui futuri sunt in templo, sed ad eos 
qui fuerunt.
<p>cum que ingredientur portas atrii interioris, uestibus (siue stolis) 
lineis induentur, nec ascendet super eos quidquam laneum (siue et non 
induentur lanificiis) quando ministrant in portis (siue a portis) atrii 
interioris in intrinsecus. uittae lineae erunt in capitibus eorum (siue 
cidares lineas habebunt super capita sua), et feminalia linea erunt in 
lumbis eorum, et non accingentur in sudore (siue uiolenter). cum que 
egredientur atrium exterius ad populum, exuent se uestimentis (siue 
stolis) suis in quibus ministrauerant, et reponent ea (siue eas) in 
gazophylaciis (siue exedris) sanctuarii (uel sanctorum), et uestient se 
uestimentis (siue stolis) aliis, et non sanctificabunt populum in 
uestimentis (siue stolis) suis. caput autem suum non radent, neque comam
 nutrient, sed tondentes attondebunt capita sua (siue: capita sua non 
radent, et comas non ad pressum tondebunt, operientes operient capita 
sua). et uinum non bibet omnis sacerdos quando ingressus fuerit in 
atrium interius. primum historiae uerba pandenda sunt. inter cetera quae
 sacerdotibus praecepit sermo dominicus, hoc quoque obseruandum iubet: 
ut, in ipsis portis interioris atrii uestibus - id est stolis - lineis 
induantur, nec utantur laneis indumentis tam in portis atrii interioris 
quam intrinsecus - hoc est in adytis sanctis que sanctorum -; uittae 
quoque - siue cidares - lineae sint in capitibus eorum, feminalia linea 
in lumbis; quod que sequitur iuxta septuaginta: et non accingentur 
uiolenter (pro quo aquila et symmachus transtulerunt in sudore, 
theodotio ipsum uerbum hebraicum exprimens 'in ieze', aquilae secunda 
editio 'buza'), per quod significat: non eos uiolenter, arte atque 
constricte instar uinctorum esse cingendos, ne in ministeriis 
sacerdotalibus atque leuiticis inhabiles fiant et tenere et caedere 
uictimas, attrahere quoque nequeant atque discurrere. et quia semel 
praeceperat quibus uestibus uti deberent sacerdotes quando intrinsecus 
in ministeriis sunt, rursum iubet: ut, egredientes in gazophylaciis - 
siue exedris - sanctorum, exuantur pristinis uestibus et induantur 
aliis, ne, si sanctas uestes habuerint, sanctificent populum foris 
positum, qui necdum fuerit sanctificatus nec se praeparauerit in 
sanctificationem templi, ut sit domini nazaraeus; per quae discimus, non
 cotidianis et quibuslibet pro usu uitae communis pollutis uestibus nos 
ingredi debere sancta sanctorum, sed munda conscientia et mundis 
uestibus tenere domini sacramenta. quod autem sequitur: caput autem suum
 non radent, neque comam nutrient, sed tondentes attondebunt capita sua,
 perspicue demonstratur, nec rasis capitibus sicut sacerdotes cultores 
que isidis atque serapidis nos esse debere, nec rursum comam demittere, 
quod proprie luxuriosorum est barbarorum que et militantium, sed ut 
honestus habitus sacerdotum prima facie demonstretur; quod dixere 
septuaginta: capite sua non radent, et comas suas non ad pressum 
tondebunt, sed [operientes] operient capita sua, iuxta quos discimus, 
nec caluitiem nouacula esse faciendam, nec ita ad pressum tondendum 
caput ut rasorum simile esse uideatur, sed in tantum capillos 
dimittendos ut operta sit cutis - uel certe semper sacerdotes operire 
capita sua, iuxta illud uergilianum:
</p></dd><dd>purpureo uelare comas adopertus amictu;
<br />sed haec uiolenta interpretatio est -. uinum autem non solum in 
ministerium sacerdotes non bibent atque leuitae, sed ingressuri quidem 
sancta sanctorum, ne opprimatur mens et sensus crassior fiat - unde et 
apostolus: bonum est, inquit, uinum non bibere et carnem non manducare, 
et in alio loco: et uinum, in quo est luxuria - manducauit enim populus 
et bibit, et surrexerunt ludere -; quod que concedit timotheo: ut uini 
paululum bibat, perspicue demonstrat cur hoc concesserit: propter 
stomachum, inquit, et frequentes tuas infirmitates -. uestibus lineis 
utuntur aegypti sacerdotes non solum intrinsecus sed extrinsecus - porro
 religio diuina alterum habitum habet in ministerium, alterum in usum -;
 uittae que et feminalia recte assumuntur, ut honestas decor que 
seruetur - ne scilicet ascendentes altaris gradus et in ministeria 
discurrentes reuelent turpitudinem -; rasa capita habet superstitio 
gentilis; uino autem, quantum ad meam scientiam pertinet, non reor 
aliquem se abstinere gentilium. quae uniuersa quid iuxta sensum indicent
 spiritalem, sequentia monstrabunt. esse indumenta sancta et spiritalia,
 docet apostolus, dicens: induimini domino iesu christo, et in alio 
loco: induite uos uiscera misericordiae, bonitatis, humilitatis, 
mansuetudinis et patientiae, et iterum: exspoliate uos ueterem hominem 
cum operibus eius, et induite nouum qui renouatur in scientia iuxta 
imaginem creatoris, quod et illud significare puto: oportet enim 
corruptiuum hoc indui incorruptionem, et mortale hoc indui 
immortalitatem. cum autem corruptiuum indutum fuerit incorruptione - et 
mortale hoc immortalitate -, tunc fiet sermo qui scriptus est, et 
reliqua - de sacerdotalibus uestimentis in exodo plenius scriptum est, 
et nos olim edidimus librum ad cuius interpretationem diligens mittendus
 est lector: neque enim possumus latam materiam breui sermone 
comprehendere -; haec uestimenta proprio nobis labore conficimus, quae 
texta sunt desuper - qualem et dominus habebat tunicam quae scindi non 
potest -, quibus induimur quando secreta domini et arcana cognoscimus et
 habemus spiritum qui scrutatur etiam alta et profunda quae non sunt 
monstranda uulgo nec proferenda ad populum qui non est sanctificatus nec
 domini sanctitudini praeparatus - ne, si maiora se audierint, 
maiestatem scientiae ferre non possint et quasi solido suffocentur cibo,
 qui adhuc lacte infantiae nutriendi sunt -; esse autem e contrario 
pessima uestimenta docet scriptura diuina, ut est illud quod in psalmis 
de iuda proditore cantatum est: et induit maledictionem sicut 
uestimentum, et post paululum: fiat ei sicut uestimentum quod 
circumdatur, et sicut zona quae semper accingitur: unde et dominus, qui 
pro nobis doluit et nostra peccata portauit, in zacharia sordida habere 
dicitur uestimenta - de quibus scriptum est: et iesus erat indutus 
uestibus sordidis -, quae postea deponit - scriptura dicente: auferte ab
 eo uestimenta sordida et induite eum podere, et reliqua -. quod autem 
sequitur: uittae (siue cidares) lineae erunt in capitibus eorum, puto 
coronam ostendere gratiae de qua scriptum est: coronam enim gratiarum 
suscipiet tuus uertex, nec illud nobis de aperto et nudato capite faciat
 quaestionem quod apostolus loquitur: mulier debet potestatem habere 
super caput propter angelos. si enim non uelatur mulier, attondeatur; 
sin autem turpe est mulieri tonderi aut radi, operiatur.
uir enim non debet operire caput, cum sit imago et gloria dei; mulier 
autem gloria uiri est: si enim uirorum est non operire caput, uidetur 
esse contrarium quomodo nunc sacerdotes capita uittis lineis uel cidare 
operire iubeantur, sed legamus diligentius: ex prioribus soluentur 
praesentia: supra enim dicitur: quando omnes ministrant in portis atrii 
interioris et intrinsecus - si enim ingrediamur ad sancta et stemus in 
conspectu domini, capita nostra operire debemus quia: non iustificabitur
 in conspectu domini omnis uiuens, et ab infantia cor hominis appositum 
est ad malitiam -; denique et feminalibus intrinsecus utimur, ne ulla in
 conspectu domini pollutae conscientiae et operis nuptialis appareat 
turpitudo: quibus feminalibus accingit et saluator apostolos suos 
dicens: sint lumbi uestri accincti, et lucernae ardentes in manibus, et 
apostolus credentibus loquitur: state ergo accincti lumbos uestros in 
ueritate, et imitatores christi audiant illud quod de eo scriptum est: 
erit iustitia accinctus lumbos et ueritate circumdatus; et hac ipsa 
leuitica zona pia qui sanctus est et ad uirtutum culmen ascenderit 
nequaquam uiolenter astringitur, ne inuitus bonum continentiae obseruare
 uideatur et in sudore uultus sui comedere panem sed praeceptum domini 
facere uoluntate. denique, quando foras egreditur et miscet se populo, 
sacerdotalia uestimenta deponit in gazophylacio in quo domini diuitiae 
conseruantur, et aliis utuntur uestibus sacerdotes alia que doctrina ad 
uulgus ignobile, ne sanctificetur populus in stolis eorum: graue est 
enim multitudinis onus ultra uires suscipere, dicente salomone: laqueus 
est uiri cito quid de suis sanctificare: cum enim uotum fecerit surripit
 paenitentia. - denique et nazaraei sponte se offerunt; et quicumque 
aliquid uouerit et non impleuerit, uoti reus est; unde et de uiduis 
dicitur: cum luxuriatae fuerint in christo, nubere uolunt, habentes 
damnationem quia primam fidem irritam fecerunt - melius est enim non 
promittere, quam promittere et non perficere -: anna obtulit samuelem, 
qui in aeterna sanctitate permansit; et manue obtulit samson filium, sed
 sanctificationem capillorum eius dalilae libido turpauit: denique 
dominus recessit ab eo et caecitate damnatus est, nisi quod postea, 
crescentibus capillis, pristinum robur accepit, et in typo christi, 
multo: plures alienigenarum mortuus quam uiuus occidit -. uult autem 
dominus sacerdotes suos capillos sanctificationis habere perpetuos et 
operire capita eorum, non aliquo extrinsecus uelamento sed sua naturali 
caesarie, non ad ornatum atque luxuriam sed ad honestatem - unde et 
capilli capitis apostolorum numerati sunt, dicente saluatore: uestri 
autem et capilli capitis omnes numerati sunt: illius capitis, de quo et 
in ecclesiaste scriptum est: sapientis oculi in capite eius. caput autem
 uiri christus est, quod peccator conculcat et despicit et, ut ita 
loquar, radit nouacula et aufert eius pulchritudinem: quod et filii 
ammon fecerunt his quos dauid legatos miserat -; sin autem legis 
praeuaricatio inhonorat deum, consequenter qui legis praecepta conseruat
 honorat eum - ut impleatur quod scriptum est: ut omnes honorificent 
filium, sicut honorificant patrem -. porro quod sequitur, ut: omnis 
sacerdos quando ingressurus est atrium interius uinum non bibat, 
perspicuum est ebrietate et sicera statum mentis euerti, et non plene 
nos sapere quando uino et satietate animus occupatur; ebrietas autem non
 solum in potione uini sed in omnibus rebus ostenditur, quibus et in 
contractibus et in negotiis saeculi et damnis ac lucris, amore et odio 
mens inebriatur et fluctuat et statum suum tenere non potest; et quia 
fragili carne circumdamur et cogimur - pro uictu et uestitu et 
necessariis quae ad corpus pertinent - aliqua facere quae facere non 
debemus, saltim hoc a nobis exigitur, ut - quando in nosmetipsos 
reuertimur et scimus cur nati sumus et interiora atque adyta templi 
ingredimur - recedamus a uitiis saeculi et ne minima quidem peccata 
faciamus; per quae ostenditur: et peccare nos - cum pro necessitatibus 
carnis - peccata leuia, et rursum esse tempus quando - atrium 
ingredientes interius - ab omni ebrietate mundi atque alieni esse 
debemus.
<p>uiduam et repudiatam (siue eiectam) non accipient uxores, sed 
uirginem de semine domus israel; sed et uiduam quae fuerit uidua a 
sacerdote accipient. et populum meum docebunt; quid sit inter sanctum et
 pollutum, inter mundum et immundum ostendent eis. et cum fuerit 
controuersia (ut in lxx additum est, sanguinis), stabunt in iudiciis 
meis, et iudicabunt; leges meas et praecepta mea in omnibus 
solemnitatibus meis custodient, et sabbata mea sanctificabunt. et ad 
mortuum hominem non ingredientur ne polluantur, nisi ad patrem et 
matrem, filium et filiam, fratrem et sororem quae alterum uirum non 
habuit: in quibus contaminabuntur. et postquam fuerit emundatus, septem 
dies enumerabuntur ei, et in die introitus sui in sanctuarium in atrium 
interius, ut ministret mihi in sanctuario, offeret pro peccato suo, ait 
dominus deus. non erit autem eis hereditas; ego hereditas eorum, et 
possessionem non dabitis eis in israel, ego enim possessio eorum. 
uictimam et pro peccato et pro delicto ipsi comedent, et omne uotum 
israel ipsorum erit; et primitiua omnium primogenitorum, et omnia 
libamenta ex omnibus quae offeruntur sacerdotum erunt; et primitiua 
ciborum uestrorum dabitis sacerdoti, ut reponat benedictionem domui 
suae. omne morticinum et captum a bestia de auibus et pecoribus non 
comedent sacerdotes. omnis hic locus praecepta continet sacerdotum qui, 
post multa quae supra exposuimus, iubentur uiduam et repudiatam, siue 
eiectam, non accipere uxores - uidua et repudiata est synagoga, id est 
congregatio iudaeorum quae dominum non recepit; unde et recte 'eiecta' 
dicitur siue 'uidua' synagoga: eiecta uero haereticorum frequentia, qui 
exierunt a nobis quia non erant ex nobis -, sed: uirginem, inquit, de 
semine domus israel, quae nutrita est in domo dei, in lege et prophetis,
 de qua et apostolus loquitur: uolo omnes uos uirginem sanctam exhibere 
christo; ista est uirgo de qua et alibi dicit sermo diuinus: ama illam 
et seruabit te, circumda illam et exaltabit te, honora eam ut te 
amplexetur; quae sit autem uirgo, quae amanda sit et suum custodiat 
amatorem, sciet qui illud legerit: hanc dilexi et quaesiui ab 
adolescentia, et quaesiui sponsam ducere mihi, et amator fui decoris 
eius; et omnium dominus dilexit eam. non solum autem uirginem, sed et 
uiduam debet sacerdos ducere, quae tamen alterius sacerdotis uxor 
fuerit: scientiam uidelicet quam alius dei cultor inuenerit; neque enim 
noua tantum contenti debemus esse doctrina, sed et ueterem excolere et 
nostro iungere comitatui, si tamen sacro cultu fuerit erudita. 
sacerdotis quoque officium est docere populum: quid sit inter sanctum et
 pollutum, inter mundum et immundum, ut prius referamus ad dogmata, 
secundum ad opera quae per carnem efficiuntur - delicta enim quis 
intellegit? -. et cum fuerit controuersia 'de omni re' siue, ut 
septuaginta transtulerunt, 'sanguinis', hoc est quod ad mortale pertinet
 crimen: stabunt sacerdotes in iudiciis meis, ut non iudicent secundum 
honorem nec accipiant personam pauperis siue diuitis in iudicio, sed 
stent in iudiciis dei - et recordentur illius psalmi: deus stetit in 
synagoga deorum, in medio autem deos diiudicat, 'deos' appellans: qui 
habent iudicandi de hominibus potestatem -: qui, in quo iudicio 
iudicauerint, iudicabitur de eis. leges, inquit, meas et praecepta mea 
in omnibus solemnitatibus meis custodient, ut sciant quomodo nobis 
christus pascha sit immolatus, quomodo septem hebdomadas implere 
debeamus gaudii atque laetitiae et humiliare animas nostras in ieiunio 
clangore que tubarum, intellegere et scenopegias spiritales - in quibus 
dicimus: aduena sum ego et peregrinus sicut omnes patres mei -; hae sunt
 uerae solemnitates dei, quas consequentius quis pentateuchum disserens 
interpretabitur: prima uirtus est sacerdotis non tantum docere quae 
nouerit, sed omnes dei festiuitates custodire, ut possit aliis 
custodienda praecipere quae ipse obseruauerit - sacerdotum esse 
officium, legis habere notitiam, et in malachi discimus, qui ait: labia 
sacerdotis custodient scientiam, et legem requirent ex ore eius, quia 
angelus domini exercituum est -.
</p><p>et sabbata mea sanctificabunt. et ad mortuum hominem non 
ingredientur ne polluantur (pro quo septuaginta transtulerunt: et super 
animam hominis non ingredientur ne polluantur), nisi ad patrem, inquit, 
et matrem, filium et filiam, fratrem et sororem quae uirum non habuit: 
contaminabuntur. et postquam fuerit emundatus, septem dies numerabuntur 
ei, et in die introitus sui in sanctuarium et ad atrium interius, ut 
ministret mihi in sanctuario, offeret pro peccato suo domino deo (siue 
offeret placationem). erit autem eis hereditas eorum, et possessionem 
non dabitis eis in israel, ego possessio eorum, adhuc sacerdotibus 
praecipitur; in quibus obseruandum, quod non dixerit absolute: et 
'sabbata' sanctificabunt - uel iuxta esaiam: neomenias et sabbata uestra
 odit anima mea -, sed cum distinctione: sabbata 'mea' - unde et in 
euangelio scriptum est: sacerdotes in templo sabbatum uiolant et absque 
culpa sunt: non sabbatum dei, sed sabbatum litterae, sabbatum iudaeorum,
 quod recte uiolant qui sunt: genus electum, regale sacerdotium -; porro
 sabbatum quod sanctificatum est, illud intellegamus quod et apostolus 
docet relictum esse populo dei - de quo scribitur: si intrabunt in 
'requiem' meam, quod hebraice 'sabbatum' nominatur -; sanctificat autem 
sabbatum dei, qui non portat onus peccati in sabbato nec dicit: sicut 
onus graue grauatae sunt super me: qui talis est non colligit ligna in 
sabbato, nec superaedificat fundamento iesu christi ligna, fenum, 
stipulam, nec accendit ignem qui inutilem consumat materiam, et die 
sabbato in uno permanet loco nec foras egreditur, sed quasi columna in 
templo dei positus permanet - super quo ioannes scribit in apocalypsi: 
qui uicerit, faciam illum columnam in templo dei mei, et foras non 
egredietur amplius -. quod sequitur: et ad mortuum hominem non 
ingredientur ne polluantur: proprie sacerdotalis officii est, morticina 
non tangere, ut qui pro aliorum uitiis deprecatur, ipse ad altare mundus
 accedat - de quibus mortuis et saluator loquitur in euangelio: dimitte 
mortuos ut sepeliant mortuos suos -; isti contaminantur in patre mortuo,
 quando relinquunt creatorem suum, et in matre mortua, de ecclesia 
recedentes, in filio quoque et filia, quod aliud ad cogitationes aliud 
ad opera pertinet - quod significantius graece dicitur no�ta~g kai~g 
aisth�ta~g -; fratrem quoque et sororem, qui, eodem renatus spiritu, si 
putauerit mortuum, contaminatur in eo, ita dumtaxat, si soror uirgo 
permanserit nec ullius uiri maculata complexu - ex quibus intellegimus 
priuilegium uirginale, quod cuiuslibet uiri contactus perfectam auferat 
puritatem, quae utrum recte perperam nec dicta sint, lectoris arbitrio 
relinquamus -; naturae quoque super hoc probatur affectus, ut ordine 
caritatis - iuxta quod scriptum est: ordinate in me caritatem -, post 
rerum parentem deum, carnis quoque pater diligatur et mater, filius et 
filia, frater et soror, ita dumtaxat, si de domo non exierit nec in 
alterius transierit potestatem. postquam autem sacerdos fuerit emundatus
 purificationis ordine quae in moysaica lege conscripta est: septem dies
 numerabuntur ei - uel perfectus numerus paenitudinis uel post 
consummationem mundi, quando ad ueram transierimus ogdoadem -, ut 
introeat sancta sanctorum - hoc est enim interius atrium - et possit 
ministrare in sanctuario et semper offerre pro peccato conscientiae 
uictimam; nec ullum tempus sit quo non recordetur maculatum se fuisse 
super patre et matre, filio et filia, fratre et sorore: multa quippe 
facere compellimur, in saeculi huius angustiis constituti, uel 
conditione carnis uel fragilitate naturae. qui autem talis exstiterit, 
ut ministret in sanctuario et atrium ingrediatur interius et offerat 
semper sacrificium domino - ita ut uerus sacerdos, uerus sit immo 
imitator eius, de quo scriptum est: tu es sacerdos in aeternum secundum 
ordinem melchisedech -, iste nullam habebit hereditatem nisi deum qui 
est hereditas eius, nec accipiet possessionem in israel - id est inter 
uulgus ignobile -, sed sacerdotalem, ut dicat de eo dominus: ego sum 
hereditas et: ego possessio eorum - quem cum inuenerint, loquentur ac 
dicent: tenebo eum et non dimittam illum, et psallent cum propheta: pars
 mea dominus -.
</p><p>uictimam et pro peccato et pro delicto (siue pro ignorantia) ipsi
 comedent, et omne uotum (siue separatio) in israel ipsorum erit; et 
primitiua omnium primogenitorum, et omnia libamenta ex omnibus quae 
offeruntur sacerdotum erunt; et primitiua ciborum uestrorum dabitis 
sacerdoti, ut reponat benedictionem domui suae (siue ut ponat 
benedictiones super domos uestras). pro 'uictima' et sacrificio quod 
hebraice dicitur 'manaa', aquila et symmachus interpretati sunt 'donum';
 rursum pro 'uoto' quod septuaginta aphorisma~g hoc est 'separationem' 
transtulerunt, aquila et symmachus et theodotio anath�ma~g interpretati 
sunt quod hebraice dicitur 'herem'; et considerandum quod omnia quae 
nunc per prophetam dominus loquitur, per moysen ante iam dixerit; et 
quaerendum cur eadem quae dicta sunt repetat: ut uidelicet quae in 
mentibus hominum sunt, uel legendi neglegentia uel audiendi contemptu et
 obliuione deleta, uiua uoce innouentur: quae non sunt scripta calamo et
 atramento sed spiritu et uerbo dei - unde et saluator nullum uolumen 
doctrinae suae proprium dereliquit, quod in plerisque apocryphorum 
deliramenta confingunt, sed patris et suo spiritu cotidie loquitur in 
corde credentium -; et haec erit responsio aduersum eos qui calumniantur
 prophetas: cur, quae in pentateucho continentur, ea in suis uoluminibus
 replicent. uictimam igitur et pro peccato et pro delicto (siue 
ignorantia) comedant sacerdotes - de quibus scriptum est: peccata populi
 mei comedent -, nec tantum gaudendum est ad oblationem munerum, quantum
 timendum ad honoris condemnationem si eo abutamur indigne. primitiua 
iuxta litteram sunt animantium et inanimantium quae prima nascuntur et 
quae primum terra gignit, primitiae quoque ciborum nostrorum 
sacerdotibus offeruntur ut nihil gustemus nouarum frugum nisi quod 
sacerdos ante gustauerit; hoc autem facimus, ut reponat sacerdos 
benedictionem et oblationem nostram in domo sua, siue ut imprecatione 
eius dominus benedicat domibus nostris: grandis dignitas sacerdotum, sed
 grandis ruina si peccent; laetamur ad ascensum sed timeamus ad lapsum: 
non est tanti gaudii excelsa tenuisse, quanti moeroris de sublimioribus 
corruisse - neque enim solum pro nostris delictis reddemus rationem, sed
 pro omnium quorum abutimur donis; et nequaquam sumus de eorum salute 
solliciti -. omne morticinum et captum a bestia de auibus et pecoribus 
non comedent sacerdotes, et iuxta litteram, omni generi electo, regali 
et sacerdotali - quod proprie ad christianos refertur, qui uncti sunt 
oleo spiritali de quo scriptum est: unxit te deus, deus tuus, oleo 
exsultationis prae participibus tuis - haec praecepta conueniunt: ut 
'morticinum' non comedat tam de auibus quam de pecoribus cuius nequaquam
 sanguis effusus est - quod in actibus apostolorum dicitur 'suffocatum',
 et quae necessario obseruanda, apostolorum de hierusalem epistola monet
 - et captum a bestia, quia et ipsum similiter suffocatum est: et 
condemnat sacerdotes qui in turdis, ficedulis, gliribus et ceteris 
huiuscemodi haec auiditate gulae non custodiunt. possumus autem iuxta 
anag�g�n~g morticinum dicere: in quo animae sanguis immortuus est, et 
imitatur 'nabal' carmelium, qui interpretatur 'stultus' et, audita ira 
dauid, pauore contremuit: et emortuum est cor eius in eo; captus autem a
 bestiis, quarum ne morsibus lanietur propheta suspirat, dicens: ne 
tradas bestiis animam confitentem tibi: ille dicendus est qui aduersarii
 leonis morsibus deuoratur, et pardi qui non mutat uarietatem suam, et 
ursae quae raptis saeuit catulis, et luporum rabie, et reliquarum 
bestiarum, quas in uarietate daemonum accipimus; aues autem: illas esse 
dicimus quae ponunt in caelo os suum; et illa pecora: quae, prona in 
terra que uergentia, uentri tantum et his quae sub uentre sunt seruiunt.
</p><p>45. cum que coeperitis terram diuidere in possessionem, separate 
primitias domino sanctificatum de terra, longitudinis uiginti quinque 
milia et latitudine decem milia; sanctificatum erit in omni termino eius
 per circuitum. et erit ex hoc sanctificatum quingentos per quingentos, 
quadrifariam per circuitum, et quinquaginta cubitis in suburbana eius 
per gyrum. et a mensura ista mensurabis longitudinem uiginti quinque 
milium et latitudinem decem milium, et in ipso erit templum (siue 
sanctificatio) sanctum que sanctorum. sanctificatum de terra erit 
sacerdotibus ministris sanctuarii, qui accedunt ad ministerium domini; 
et erit eis locus in domos et in sanctuarium sanctitatis: uiginti 
quinque milia longitudinis et decem milia latitudinis.
leuitae autem qui ministrant domui, ipsi possidebunt uiginti 
gazophylacia (pro quibus lxx transtulerunt: ipsi tenebunt ciuitatem ut 
habitent). et possessionem ciuitatis dabitis quinque milibus 
latitudinis, et longitudinis uiginti quinque milibus, secundum 
separationem sanctuarii omni domui israel. principi quoque hinc et inde 
separatione (uel primitiis) sanctuarii in possessione ciuitatis, contra 
faciem separationis sanctuarii et contra faciem possessionis urbis, a 
latere maris usque ad mare et a latere orientis usque ad orientem, 
longitudinis autem iuxta unamquamque partem, a termino occidentali usque
 ad terminum orientalem, terrae: erit ei possessio in israel, et non 
populabuntur (siue uastabunt) ultra principes populum meum; et terram 
dabunt domui israel secundum tribus eorum. post caeremonias sacerdotum 
cultum que eorum et cibum - quae debeant sumere, quae uitare -, nunc 
terrae sanctae facit descriptionem; et antequam omnem terram in tribus 
diuidat, de cunctis tribubus iubet eligi locum qui in longitudine habeat
 uiginti quinque milia et in latitudine decem milia - et quia non est 
positum 'cubitorum' siue 'pedum' aut 'ulnarum', subintellegi datur 
significare 'calamum', qui erat in manu uiri et habebat mensurae sex 
cubitos et sextam partem unius cubiti, id est palaist�n~g: diligens 
supputet lector quot calami mille passus faciant et quam multa milia 
fuerint in longitudine et latitudine -; post quam descriptionem, rursum 
praecepit ut, de sanctificata terra quae electa est ex omnibus tribubus 
israel, id est uiginti quinque milium calamorum in longitudine et decem 
milium in latitudine, eligatur ad aedificandum sanctuarium, id est 
templum domini, alia intrinsecus terra quingentorum calamorum per 
circuitum, hoc est duo milium. et ne forsitan aedificio templi aedes 
aliae iungerentur, praecepit ut quinquaginta cubitis per circuitum terra
 sit uacua in 'suburbana' uel, ut symmachus, theodotio et septuaginta 
transtulerunt, 'in terminum' et 'separationem' et 'spatium'. hac 
descriptione finita, alia ex integro separandae sanctificationis mensura
 praecipitur, ut, uiginti quinque milium calamorum in longitudine et 
latitudine decem milium post superiorem mensuram, terra alia metiatur, 
in qua nequaquam sit templum, id est sanctum, sed sanctum sanctorum. et 
habitent in ea sacerdotes qui accedunt ad ministerium domini; habitent 
autem eo tempore, quando sacerdotali funguntur officio: et sit ipsa, ut 
diximus, possessio uiginti quinque milium calamorum in longitudine et 
decem milium in latitudine. porro leuitae, qui sacerdotibus seruiunt et 
habent propria ministeria, accipient locum ad aedificanda uiginti 
'gazophylacia' - iuxta aquilam; 'exedras' iuxta symmachum; 'thalamos' 
iuxta theodotionem; siue, ut septuaginta transtulerunt, 'ciuitatem', per
 quod intellegimus, separatum quendam locum ad habitationem leuitarum 
urbis uocabulo nuncupari -, qui locus quinque milia habeat calamorum in 
latitudine et uiginti quinque milia in longitudine. haec autem omnia, id
 est sanctuarium et alterum sanctuarium, sanctum que sanctorum et 
habitacula sacerdotum et domus leuitarum qui ministrant sacerdotibus, 
appellantur loca separata et consecrata in ministerium et in 
sanctificationem domui israel. post quadruplicem terrae sanctae 
descriptionem, ponitur quinta diuisio: ut princeps siue dux populi 
accipiat hinc et inde, hoc est ex utraque parte sanctuarii in 
possessionem suam et in urbe uersetur respiciat que eius possessio 
separatum templo locum et faciem urbis, sit que a latere maris, hoc est 
ab occidente, usque ad alterum latus maris, latitudinem habens quam 
inferius in descriptionem tribuum singularum propheta describit. denique
 sequitur: in longitudine autem iuxta unamquamque partem - quam singulae
 tribus accipiunt - a termino occidentali - id est maris - usque ad 
terminum orientalem - qui ubi finiatur, in tribuum descriptione noscimus
 -; et haec erit possessio ducis siue principis in terra israel. haec 
interim dicta sunt ut simplex historiae sermo noscatur. ceterum, si 
uoluerimus comparare spiritalibus spiritalia et, iuxta quosdam 
interpretes, ad altiora conscendere - qui asserunt figuram futurorum 
esse praesentia et omnia quae dicuntur pertinere ad caelestem 
hierusalem, quae est mater omnium nostrum et ecclesiam primitiuorum -, 
non quidem difficile erit dicere quae dicta sunt ab aliis, sed ueremur 
ne huiuscemodi expositionem prudens lector nequaquam recipiat; unde et 
ad praesens tempus et ad ecclesiam, quae nunc laborat in mundo et ad 
caelestia ire festinat, referenda sunt omnia, ut de uniuerso mundo 
eligantur alii in possessionem dei qui sanctum possideant, alii qui ad 
maiora profecerint teneant sancta sanctorum; in ministeriis quoque ordo 
diuersus est sacerdotum et leuitarum, quorum alii orationibus suis atque
 uirtutibus cotidie sacrificium offerunt deo, alii in secundo et minori 
gradu sunt ut his ministrent et per eos qui ad uirtutum culmina 
conscenderunt, et ad extremum sit dux siue princeps qui tantum possit ut
 contra unam tribum possessionem accipiat unius que merito compenset 
merita plurimorum, et primum, dum uersatur in saeculo, de mari usque ad 
mare latitudinem possideat, deinde ab occidente siue a mari usque ad 
orientem, ut, praesentia derelinquens, ad futura festinet, et habeat 
certam possessionem suam, et nequaquam princeps aliena desideret, et 
unaquaeque tribus suam partem teneat: quod proprie ad episcopos et 
presbyteros referri potest, quibus dicitur ut non uastent atque 
populentur ultra populum dei nec terram israel hereditate possideant, 
sed unusquisque habeat possessionem suam quae gradui illius constituta 
est. uiginti quinque autem milia referunt ad sensus, quae quater posita 
sunt; porro decem milia ad perfectam scientiam, ut in altero simplex 
tantum teneatur historia, in altero etiam de theologiai~g et supernis 
uirtutibus disputetur, quia decenarius perfectus est numerus. illud 
quoque considerandum est, quod sacerdotes, qui in maiori gradu sunt 
constituti, uiginti quinque milia possideant in longitudine et decem 
milia in latitudine; leuitae autem, id est inferioris, gradus, eundem 
quidem habeat numerum in longitudine, hoc est uiginti quinque milia, sed
 latitudo ipsius quinario numero finiatur: unde et uiginti tantum tenent
 gazophylacia - in quo numero offeruntur munera esau -; princeps uero, 
qui uere princeps in populo est et meretur nomen ducis accipere, hinc 
inde accipit possessionem sanctuarii, ex omnibus uidelicet qui ei 
uoluntate subiecti sunt, et urbis habitator est, multorum que salutem 
suam mercedem facit. in priori templo quod dicitur sanctuarium quingenti
 per singula latera calami describuntur et rursum quinquaginta cubiti 
quibus omnis sacerdotum possessio separatur, in secundo autem sanctuario
 ubi sunt sancta sanctorum latitudo templi et spatium non describitur 
sed incertus numerus est: quod quidem et in possessionem principis 
inuenimus, qui absque ullo numero habet possessionem in populo israel, 
dum profectus uniuersorum redundat ad principem: et discipulorum salus 
praemium magistrorum est.
</p><p>haec dicit dominus deus: sufficiat uobis, principes in israel; 
iniquitatem et rapinas intermittite, et iudicium et iustitiam facite: 
separate confinia uestra a populo meo, ait dominus deus. pro 'rapinis' 
'miseriam' septuaginta transtulerunt; pro 'confiniis' 'oppressionem'. 
est autem sensus: 'quia accepistis partem uestram, o principes - 
scriptura dicente: principi quoque hinc inde in separationem sanctuarii 
in possessionem ciuitatis (subauditur: dabitis) -, et tanta est uestra 
potentia, ut unius tribus partem acceperit uestra possessio: idcirco 
praecipio uobis atque commoneo, ut sufficiat huc usque iniquitatem 
fecisse et rapinas, dum aliena inuaditis atque deripitis; et - quia 
scriptum est: demitte malum et fac bonum, e contrario: iudicium facite 
atque iustitiam, iudicantes pupillo et iustificantes uiduam -: separate 
uestra confinia a populo meo, ne uidelicet terminos transferatis, et 
quia ipsa uicinia laedit humiliorem, qui supercilium maioris et 
potentioris non potest sustinere'. hoc interim dictum sit ad illius 
temporis populum; ceterum et nostris principibus praeceptum poterit 
coaptari - qui in morem pharaonis et aegyptiorum opprimunt filios israel
 per potentiam, nec meminerunt scriptum: ducem te constituerunt? ne 
eleueris, sed esto inter eos quasi unus ex ipsis -, et illud quod in 
euangelio kata~g lucam dominus loquitur: si autem dixerit seruus ille in
 corde suo: moratur dominus meus uenire; et ceperit percutere seruos 
suos et ancillas, et comedere et bibere et inebriari: ueniet dominus 
serui illius in die quo non putat et in hora quae nescit, et diuidet 
eum, partem que eius ponet cum infidelibus; discipulos quoque suos in 
euangelio secundum matthaeum his praeceptis erudit: scitis quoniam 
principes gentium dominantur eorum, et qui maiores sunt potestatem 
exercent in eos; non sic erit inter uos, sed qui uoluerit in uobis 
magnus esse fiet uester minister, et qui uoluerit esse primus, sit 
omnium seruus. sicut filius hominis non uenit ministrari, sed 
ministrare, et dare animam suam redemptionem pro multis: multa sunt, si 
uoluero de sacris scripturis reuoluere, ubi maiorum superbia coercetur 
et ad humilitatem omnes domini prouocantur dicentis: discite a me quia 
mitis sum et humilis corde.
</p><h3 align="center"><a name="TOC-LIBER-14"></a>LIBER 14</h3>
<p>quod in principio templi hiezechielis debui dicere, nunc praepostero 
ordine in fine dicturus sum, illius uersiculi memor: hic labor ille 
domus et inextricabilis error, de quo et in alio loco idem poeta 
decantat: ut quondam creta fertur labyrinthus in alta parietibus textum 
caecis iter ancipitem que mille uiis habuisse dolum, qua signa sequendi 
frangeret indeprensus et irremeabilis error. ita et ego, sanctarum 
scripturarum ingressus oceanum et mysteriorum dei ut sic loquar 
labyrinthum - de quo scriptum est: posuit tenebras latibulum suum et: 
nubes in circuitu eius -, perfectam quidem scientiam ueritatis mihi 
uindicare non audeo, sed nosse cupientibus aliqua doctrinae indicia 
praebuisse: non meis uiribus sed christi misericordia, qui, errantibus 
nobis, ... ipse dolos tecti ambages que resoluit, caeca regens spiritu 
sancto uestigia. quem sequentes, ad portum explanationum prophetae 
hiezechielis peruenire poterimus, in quem extremus, id est quartus 
decimus, hic liber est; quem si, orante te, uirgo christi eustochium, ad
 finem usque perduxero, et dominus uitae huius concesserit spatium, 
transibo ad hieremiam qui unus nobis remanet prophetarum; cuius 
interpretatio, mei quidem laboris et tuarum orationum, sed proprie 
christi erit clementiae.
</p><p>45. statera iusta et 'oephi' iustum et batus iustus erit uobis; 
'oephi' et batus aequalia et unius mensurae erunt, ut capiat decimam 
partem batus, et decimam partem 'oephi': iuxta mensuram 'cori' erit 
aequilibratio eorum. siclus autem uiginti obolos habet; porro uiginti 
sicli et uiginti quinque sicli et quindecim sicli minam faciunt. (lxx: 
statera iusta et mensura iusta et choenix iustus erit uobis ad mensuram,
 et choenix similiter unus erit ad accipiendum: decima pars gomer 
choenix, et decima pars gomer 'oephi', ad gomer erit aequum et ad pondus
 uiginti oboli: uiginti sicli, quinque et uiginti sicli et quindecim 
sicli mina erit uobis). hic locus iuxta septuaginta non cohaeret et 
penitus intellegi non potest, dum non solum numeros mensurarum sed etiam
 nomina commutarunt: pro 'oephi' enim interpretati sunt 'mensuram' 
generale nomen pro speciali, et pro 'bato' 'choenica'; pro 'omer' quoque
 hebraico, qui graece dicitur 'corus', transtulerunt 'gomor', rursum que
 pro 'bato' 'choenica'. dicamus ergo iuxta hebraicum et litteram, et 
quid nobis uideatur in singulis apertius explicemus.
'statera', quae hebraice dicitur 'mozene', in his intellegitur quae 
appenduntur; 'epha' autem, quae in graeco sermone corrupte dicitur 
'oephi', ad mensuram pertinet uariarum frugum, uerbi gratia tritici, 
hordei, leguminum; porro 'batus', qui hebraice appellatur 'bath', eadem 
mensura est quae et 'oephi' et in speciebus tantum liquidi, uini et olei
 et ceteris istiusmodi; 'corus' triginta habet modios, et in utraque 
mensura, hoc est tam aridarum quam liquentium, tenet principium; decima 
pars 'cori' in his quae modio mensurantur appellatur 'epha' - id est 
tres modii -, et decima pars 'cori' in speciebus liquidis uocatur 
'batus' siue 'badus': ut eiusdem mensurae sit 'epha' et 'batus'; porro 
'siclus', qui graece dicitur 'stater', uiginti habet obolos; 'mina' 
uero, quae graece appellatur 'mna', habet sexaginta siclos, qui faciunt 
obolos mille ducentos; quod autem dicit: uiginti sicli et uiginti 
quinque sicli et quindecim sicli minam faciunt, lectorem turbare non 
debet: idcirco enim difficultas in numeris ponitur, ut intentum animum 
faciat auditoris - unde et multa dicuntur in parabolis et aenigmatibus, 
ut: qui habet aures audiendi, audiat; omnis que prophetia obscuritate 
continet ueritatem, ut discipuli intrinsecus audiant, uulgus ignobile et
 foris positum nesciat quid dicatur -. praecepit ergo scriptura diuina 
ut iusta sint pondera - dicens: non erit in marsupio tuo mensura grandis
 et minor. statera uera et iusta erit uobis, et mensura uera et iusta 
erit tibi; et in prouerbiis dicitur: statera grandis et minor, 
abominabile est utrumque in conspectu dei -, quod quidem non solum in 
commerciis et usu cotidianae uitae nobis est obseruandum, sed in omnibus
 custodienda iustitia - dicente scriptura: sermonibus tuis facies 
stateram et appendiculum -, ut, et in uerbis et in opere et in 
cogitationibus, omnia pondere et ratione faciamus. obolum autem, hoc est
 uicesimam partem 'sicli' siue stateris, esse minimam portiunculam, in 
alio loco legimus: eius qui fidelis est, totus mundus diuitiarum; illius
 autem qui infidelis est, neque obolus - quasi aliis uerbis dixerit: 
'infidelis nihil in mundo possidet, sed etiam minima indiget portione', 
de qua alio uerbo in euangelio dicitur: non egredietur inde, nisi reddat
 nouissimum quadrantem, hoc est etiam extremum nummum et minutum -; 
legimus decem minas singulis seruis ad negotiandum traditas, et in alia 
parabola inter seruos talenta diuisa, et debitorem quingentorum 
denariorum, et quinquaginta et operarios uineae qui singulos accipiant 
denarios, et mulierem uiduam quae drachmam perdiderit et uix eam 
lucernae accensione repperit: quae omnia quem sensum habeant, non huius 
temporis est disserere.
</p><p>et hae sunt primitiae quas tolletis: sextam partem 'oephi' de 
'coro' frumenti, et sextam partem 'oephi' de 'coro' hordei. mensura 
quoque olei, batus olei, decima pars 'cori' est; et decem bati 'corum' 
faciunt, quia decem bati implent 'corum'. (lxx: et haec sunt primitiae 
quas separabitis: sextam partem mensurae de gomor tritici et sextam 
partem 'oephi' de 'coro' hordei. et praeceptum olei: cotylen - id est 
cyathum - olei de decem cotylis, quia decem cotylae sunt gomor). et hic,
 mutatis nominibus mensurarum, in septuaginta editione confusa sunt 
omnia, ut quid dicatur non possit intellegi: qui enim supra pro 'oephi' 
'mensuram', et pro 'bato' 'choenica' dixerant, et pro 'coro' 'gomor', 
pro 'siclo' 'appendiculum', et hic pro 'oephi' 'mensuram', pro 'coro' 
nunc 'gomer' nunc ipsum 'corum', et in mensura olei pro 'bato' 'cotylen'
 id est 'cyathum'. dicamus igitur primum iuxta litteram. dekatas~g - hoc
 est decimam partem - omnium frugum leuiticae tribui populus ex lege 
debebat, rursum ex ipsis decimis leuitae - hoc est inferiorum 
ministrorum - gradus decimas dabat sacerdotibus, et haec est quae 
appellatur deuteron~g dekat�~g - erant quoque et aliae decimae, quas 
unusquisque de populo israel in suis horreis separabat, ut comederet eas
 cum iret ad templum in urbe hierusalem et in uestibulo templi et 
sacerdotes ac leuitas inuitarent ad conuiuia: erant autem et aliae 
decimae, quas pauperibus recondebant, quae graeco sermone appellantur 
pt�chodekatai~g -; at uero primitiua quae de frugibus offerebant, non 
erant speciali numero definita sed offerentium arbitrio derelicta, 
traditionem que accepimus hebraeorum, non lege praeceptam sed 
magistrorum arbitrio inolitam: qui plurimum quadragesimam partem dabat 
sacerdotibus, qui minimum sexagesimam, inter quadragesimam et 
sexagesimam licebat offerri quodcumque uoluissent; quod igitur in 
pentateucho dubium derelictum est, hic specialiter definitur propter 
sacerdotum auaritiam, ne amplius a populo exigant in primitiis 
deferendis, id est: ut sexagesimam partem offerant eorum quae gignuntur e
 terra - si enim 'corus', qui hebraice appellatur 'omer' et a 
septuaginta dicitur 'gomer', triginta habet modios tam in aridis 
speciebus quam in liquentibus, 'epha' quoque et 'batus', iuxta quod 
supra diximus, decima pars est 'cori', praecipitur que ut sexta pars tam
 'oephi' quam 'bati' detur sacerdotibus in primitiis offerendis, quae de
 tribus modiis dimidium facit modium, perspicue supputatur sexagesimam 
partem primitiarum sacerdotes accipere debere -. haec interim iuxta 
litteram et iuxta hebraicam ueritatem et sensisse et audisse sufficiat. 
nunc reuertamur ad intellegentiam spiritalem, in qua primum quaerendum 
quomodo dicatur: 'honora dominum de iustis tuis laboribus, et da ei 
primitias de fructibus iustitiae tuae, ut impleantur cellaria tua 
frumento, et uino torcularia tua redundent, ut, postquam obtuleris 
primitias laborum tuorum atque uirtutum et dixeris: ecce nunc ego attuli
 tibi primitias fructuum terrae, quod dedisti mihi, domine, merearis 
audire: benedictus tu in ciuitate et benedictus in agro; benedicti filii
 uteri tui et genimina terrae tuae, et fructus iumentorum tuorum et 
cetera, et possideas - iuxta apostolum - omnem benedictionem spiritalium
 in caelestibus in christo, dum quidquid habes non tuae putas esse 
uirtutis sed eius misericordiae qui fruges dedit'. et siquidem tantum 
habuerimus scientiam scripturarum ut mystica quaeque pandamus et 
doceamus homines, id est rationale animal, damus primitias frumenti 
nostri; sin autem post anag�g�n~g puram tantum sequamur historiam quae 
simplices nutrire potest - iuxta illud quod scriptum est: homines et 
iumenta saluos facies, domine -, damus primitias hordei nostri - quod 
hordeum: seruit et isaac in terra alienigenarum, et ortum est ei 
centuplum -. qui hordei dat primitias potest dicere: dominus pascit me, 
et nihil mihi deerit: in loco pascuae ibi me collocauit, super aquas 
refectionis educauit me, qui autem frumento rationalia pascit animantia 
uertit sententiam et dicit: praeparasti in conspectu meo mensam aduersus
 eos qui tribulant me, et postquam olei et uini obtulerit primitias 
iungit et loquitur: impinguasti in oleo caput meum, et calix tuus 
inebrians quam praeclarus est: illo oleo quod absque faece mundissimum 
ad lucernam domini praeparatur - quod qui praeparauerit: exhilaratur 
facies eius in oleo, oleo exsultationis quo christus unctus est prae 
participibus suis, et effectus oliua cum propheta cantabit: ego autem, 
sicut oliua fructifera in domo dei -, et illo uino quod de uera uite 
redundat in torcularibus saluatoris - dicente domino: ego sum uitis, uos
 propagines, pater meus agricola -; de his torcularibus tres psalmos 
legimus, octauum et octogesimum et octogesimum tertium, qui omnes ad 
ecclesiae sacramenta referuntur. et in ueteri quidem lege absque mensura
 erant et numero primitiae: non enim ad mensuram deus dabat spiritum; in
 secunda autem aedificatione templi quod hiezechielis prophetia 
continet, certa mensura est, id est sexagenarius numerus: quo mundus 
expletur, et dicitur nobis: in qua mensura mensi fueritis, remetietur 
uobis.
</p><p>et arietem unum de grege ducentorum, de his quae nutriunt in 
israel, in sacrificium et in holocaustum et in pacifica ad expiandum pro
 eis, ait dominus deus. omnis populus terrae tenebitur primitiis his 
principi israel; et super principe erunt holocausta et sacrificium et 
libamina, in sollemnitatibus et in kalendis et in sabbatis: in uniuersis
 sollemnitatibus domus israel: ipse faciat pro peccato sacrificium et 
holocaustum et pacifica ad expiandum pro domo israel. supra dixit quota 
pars eorum quae appenduntur, mensurae quoque tam aridarum specierum quam
 liquentium debeat offerri principi; nunc eundem primitiarum in 
animantibus ordinem tenet, et unum de grege ducentorum arietum iubeat 
offerre israel: quos nutrit israel in sacrificium et in holocaustum et 
in pacifica ad expiandum populo israel, ait dominus deus. quod nos 
interpretati sumus: de his quae nutrit israel, in hebraico scriptum est 
'memmasce', quod aquila et symmachus interpretantur apo~g t�n~g 
hudat�n~g, septuaginta et theodotio: apo~g t�n~g potist�ri�n~g: quorum 
alterum de irriguis, alterum de canalibus siue piscinis sonat, ut 
uidelicet primitiae principis non alibi nisi irriguis nutriantur. et 
quomodo in superioribus legimus sexagesimam partem debere offerri 
principi de his quae appenduntur et quae mensurae subiacent, sic nunc 
ducentesima pars animantium iubetur offerri, et huius legis huius que 
praecepto omnem populum esse subiectum: ut offerat duci siue principi, 
quod uidelicet per illum holocausta et sacrificia et libamina in 
singulis sollemnitatibus offerantur populo, et expietur domus dei; ex 
quo animaduertendum quod, quomodo populus debitor est primitiarum 
offerendarum principi, sic princeps debitor est populi offerre pro eo 
uictimas; quem iuxta tropologiam non alium intellegere possumus, nisi 
deum saluatorem. iste de ducentis animantibus suscipit arietem - siue, 
ut significantius hebraicus sermo demonstrat, bosk�ma~g, quod ad cuncta 
animantia et non proprie ad arietem referri potest -, et suscipit animal
 uel arietem qui nutritus est in locis irriguis, sanctarum uidelicet 
scripturarum, et potest dicere: dominus pascit me, et nihil mihi deerit:
 in locum pascuae ibi me collocauit, super aquas refectionis educauit 
me; haec erant irrigua, immo hi canales, ad quos et iacob ducebat pecora
 sua, ut in ipsis biberent atque conciperent et iuxta uirgarum colorem 
fetus ederent domino. pro 'sacrificio', hoc est thusiai~g, aquila et 
symmachus 'donum' interpretantur, quod in hebraico dicitur 'manaa', et 
proprie non pertinet ad hostiam sed ad ea quae ex simila et polenta et 
oleo offeruntur in sacrificio; 'holocaustum' uero est quod totum 
offertur deo et sacro igne consumitur; 'pacifica', quando reconciliamur 
deo: et pro nobis apostolus loquitur: precamur pro christo: 
reconciliamini deo, et in alio loco: deus erat in christo mundum 
reconcilians sibi. iste autem princeps, cui primitiae de animantibus 
offeruntur, ipse est rex, ut in crucis quoque titulo demonstratur 
hebraicis et graecis litteris ac latinis - nitentibus que iudaeis, ut 
deponeretur titulus triumphalis, gentium in pilato turba, respondit: 
quod scripsi, scripsi -. super principe, inquit, erunt: pulchre 
sacerdotalis dignitas commonetur cui subiecta sit officio, ut sciat se 
sacrificium et libamina quae offeruntur ex uino, pro populo offerre 
debere in cunctis sollemnitatibus: tam uidelicet in kalendis, id est 
neomeniis, quam in sabbatis, quando tenebris cuncta operientibus lunaris
 exordium luminis est, in requie sabbatorum: ut faciat uidelicet pro 
peccato ad expiandum pro domo israel, quae est ecclesia dei uiuentis, 
columna et firmamentum ueritatis: ista est enim domus uiuentis dei et 
domus israel, quae expiatione suorum indiget peccatorum.
</p><p>haec dicit dominus deus: in primo mense, una mensis, sumes 
uitulum de armento immaculatum, et expiabis sanctuarium. et tollet 
sacerdos de sanguine quod erit pro peccato, et ponet in postibus domus 
et in quattuor angulis crepidinis altaris et in postibus portae atrii 
interioris. et sic facies in septima mensis pro unoquoque qui ignorauit 
et errore deceptus est, et expiabitis pro domo. in primo mense, 
quartadecima die mensis, erit uobis pascha sollemnitas; septem diebus 
azyma comedentur. et faciet princeps in die illa pro se et pro uniuerso 
populo terrae uitulum pro peccato; et in septem dierum sollemnitate 
faciet holocaustum domino septem uitulos et septem arietes immaculatos 
cotidie septem diebus, et pro peccato hircum caprarum cotidie; et 
sacrificium 'oephi' per uitulum et 'oephi' per arietem faciet, et olei 
'hin' per singula 'oephi'. septimo mense, quintadecima die mensis, in 
sollemnitate faciet sicut supra dicta sunt per septem dies, tam pro 
peccato quam pro holocausto et in sacrificio et in oleo. (totum 
capitulum posui ne diuisum per singula legentis animum conturbaret, et 
primum de interpretationis uarietate dicendum est; ubi nos interpretati 
sumus: in quattuor angulis crepidinis altaris, lxx transtulerunt: et 
super quattuor angulos templi et super altare; et ubi nos diximus: pro 
unoquoque qui ignorauit et errore deceptus est, illi posuerunt: pro 
ignorante et paruulo; in eo quoque ubi nos diximus: et sacrificium 
'oephi' per uitulum 'oephi' et 'oephi' per arietem faciet, et olei 'hin'
 per singula 'oephi', illorum editio tenet: et sacrificium et coctionem 
uitulo et coctionem arieti dabis, et olei 'hin' coctionis; in extremo 
quoque uersiculo ubi nos diximus: in sacrificio et in oleo, illi 
dixerunt: sicut in manaa, sicut in oleo). in primo, inquit, mense et 
prima die mensis - haud dubium quin nisan significet -, et: sumes 
uitulum de armento, non qui domi nutritus sit sed qui in armento, hoc 
est de grege et numero plurimorum; in septima quoque eiusdem mensis die:
 quae duae sollemnitates, hoc est primi mensis prima dies et eiusdem 
septima, in lege moysaica non habentur; quartumdecimum autem diem mensis
 quo pascha celebratur, et moyses praecepit obseruandum: quando septem 
diebus azyma comedimus; quartam uero sollemnitatem, de qua dicit: 
septimo mense, quintadecima die mensis, in sollemnitate et cetera: 
uidetur mihi significare scenopegiam, quam hic sine nomine posuit. 
recurramus ergo ad singula, et quid nobis uideatur breuiter disseramus.
esse sollemnitates et spiritales apostolus docet: ne ergo quis uos 
iudicet in cibo aut in potu aut in sollemnitates aut neomeniae aut 
sabbatorum, quae sunt umbra futurorum; et, si per esaiam loquitur deus: 
neomenias uestras et sabbata uestra et diem magnum non suscipio: 
ieiunium et ferias et neomenias et sollemnitates uestras odit anima mea,
 manifestum est ut, qui sollemnitates oderit iudaeorum, suas diligat, 
sabbatum uidelicet quod relictum est populo dei: ut uideamus quae a deo 
donata sunt nobis: et loquamur non in doctis humanae sapientiae uerbis, 
sed in doctrina spiritus, spiritalibus spiritalia comparantes: in 
praesenti enim saeculo quod in maligno positum est dies bonas uidere non
 possumus sed in nouo, de quibus diebus in carmine moysaico spiritus 
sanctus canit: memento dierum antiquitatis, intellegite annos 
generationis generationum, de quibus et sanctus loquebatur in psalmo: 
nocte in corde meo meditabar, et iterum: et annos aeternos in mente 
habui et meditatus sum; qui istum non suscepit intellectum, respondeat 
quomodo illud possit exponere quod esaias de futuro et nouo saeculo 
uaticinatur: erit mensis ex mense et sabbatum ex sabbato, et ueniet 
omnis caro adorare dominum, quando ueri adoratores nequaquam adorabunt 
in monte garizin nec in hierusalem, sed in spiritu et ueritate, quando 
erit caelum nouum et terra noua et: liberabitur omnis creatura a 
seruitute corruptionis in libertatem filiorum dei et sol septies tanto 
lumen accipiet et luna soli comparabitur: accessimus enim ad montem 
'sion', quod interpretatur 'specula', et ad ciuitatem dei uiuentis, 
hierusalem caelestem, et ad milia angelorum sollemnitates, de qua 
sollemnitate loquitur et alius propheta: quid facietis in diebus 
congregationis et in diebus sollemnitatis domini? hoc est illud quod et 
alibi dicitur: celebra, iuda, festiuitates tuas, redde uota tua si ergo 
didicimus sollemnitates spiritales, consequenter docebimur et uictimas 
spiritales: assumitur uitulus de armento - siue taurus, ut interpretatus
 est symmachus -, liber et nullo pressus iugo, hoc est onere peccatorum,
 et immaculatus: qui peccatum non fecit, nec dolus inuentus est in ore 
eius, uitulus nouellus cornua efferens et ungulas: ut in ipso mundetur 
et expietur sanctuarium. et tollet, inquit, sacerdos de sanguine eius 
quod erit pro peccato omnium, qui aliis uerbis agnus appellatur in 
exodo, et in euangelio, baptista ioanne dicente: ecce agnus dei qui 
tollit peccata mundi; sanguis autem ipse est pretiosus, in quo redimimur
 in passione domini saluatoris, cuius carnibus alimur et cruore potamur,
 quo tanguntur quattuor anguli crepidinis 'altaris' - quod theodotio 
ipsum uerbum hebraicum posuit 'azara', siue 'templi' ut septuaginta 
transtulerunt -, ut sanctificetur domus et altare - uniuersa enim mundi 
elementa hoc sanguine sanctificantur - ut, cum quis expiatus fuerit 
atque mundatus, ingrediatur portam atrii interioris et possit domini 
arcana cognoscere, et consequenter uenire ad septimam diem mensis primi 
et consequi requiem et domino offerre sacrificium: tam pro ignorantia - 
de qua dauid loquitur: delicta iuuentutis meae et ignorantiae meae ne 
memineris -, quam pro paruulo - qui, cum ad perfecti uiri mensuram 
peruenerit, destruit ea quae paruuli sunt et loquitur confidenter: dum 
essem paruulus, quasi paruulus loquebar, quasi paruulus sapiebam -, siue
 pro eo qui errore deceptus est et non tam uoluntate quam boni opinione 
peccauit. completis autem duabus sollemnitatibus primi mensis, hoc est 
primae diei et septimae eius, uenit ad quartumdecimum diem mensis, in 
quo paschae sollemnitas est, de qua scriptum est: etenim pascha nostrum 
immolatus est, christus; tunc comedimus septem diebus azyma in requie et
 securitate rerum omnium, quando, fermentum malitiae et nequitiae 
destruentes, manducamus azyma sinceritatis et ueritatis, principe nostro
 cuncta haec pro nobis offerente: et primum 'pro seipso' - suscepit enim
 corpus humanum et pro peccato destruxit peccatum, qui pro nobis dolet 
et portat infirmitates nostras -, deinde 'pro domo sua' - quod in 
septuaginta scriptum est sed in hebraico non habetur - id est pro 
ecclesia et pro omni populo terrae, uniuerso uidelicet humano genere: 
saluator est enim omnium hominum et maxime fidelium; et ipse est 
propitiatio pro peccatis nostris, et non solum pro nobis, sed pro omni 
mundo. oblato autem uitulo pro uniuerso populo terrae, in septem diebus 
reliquis dominicae passionis septem uituli et septem arietes immaculati 
offeruntur cotidie ut holocausto et igne dominico concrementur: septem 
autem uituli et septem arietes sunt qui configurantur dominicae 
passioni, ut imitentur uerum uitulum et uerum arietem, et sanguine 
martyrum per septem dies totius mundi peccata mundentur; hircus quoque 
caprarum offertur pro peccato cotidie, septem uidelicet diebus. 
attendendum que diligentius quod in sacrificio 'oephi' per uitulum et 
'oephi' per arietem et olei 'hin' offeruntur quae lege praecepta sunt, 
in oblatione autem hirci nec 'oephi' nec, ut septuaginta transtulerunt, 
'coctio' ponitur - qui pro 'oephi' [pemma]~g hoc est 'coctionem' 
interpretati sunt -; 'hin' uero, qui olei certa mensura est de qua ante 
iam diximus, assumitur in sacrificio uituli et arietis, ut fomentum 
luminis sempiterni et requiem laboris et lassitudinis sanitatem post 
placationem peccatorum accipere possimus. in septimo quoque mense, 
quintadecima mensis die, hoc est scenopegiarum, idem oblationis et 
sacrificiorum ordo seruandus est: tam pro peccato quam pro holocausto et
 in sacrificio et in oleo, ut festiuitatem domini, fugatis tenebris et 
orto lumine olei, consequamur, clariores que habeamus sollemnitates in 
quibus nobis omnia peccata donantur.
</p><p>46. haec dicit dominus deus: porta atrii interioris quae respicit
 ad orientem erit clausa sex diebus in quibus opus fit; die autem 
sabbati aperietur, sed et in die kalendarum aperietur, et intrabit 
princeps per uiam uestibuli portae deforis, et stabit in limine portae, 
et facient sacerdotes holocaustum eius et pacifica eius, et adorabit 
super limen portae, et egredietur; porta autem non cludetur usque ad 
uesperam. et adorabit populus terrae ad ostium portae illius in sabbatis
 ac kalendis coram domino. holocaustum autem hoc offeret princeps domino
 in die sabbati: sex agnos immaculatos et arietem immaculatum, et 
sacrificium 'oephi' per arietem, agnis uero sacrificium quod dederit 
manus eius, et olei 'hin' per singula 'oephi'; in die autem kalendarum: 
uitulum de armento immaculatum et sex agni et aries immaculati erunt, et
 'oephi' per uitulum, 'oephi' quoque per arietem faciet sacrificium, 
agnis autem sicut inuenerit manus eius, et olei 'hin' per singula 
'oephi'. ubi nos interpretati sumus 'oephi' quae est decima pars 'cori',
 septuaginta transtulerunt pemma~g quod in nostra lingua 'coctionem' 
sonat; et ubi nos diximus 'sacrificium', illi ipsum hebraicum posuere 
uerbum 'manaa', quod aquila 'donum' uel 'sacrificium', theodotio 
'sacrificium' transtulit. et interim, priusquam quod ista significent 
disseramus, ipsa scripturae paraphrastik�s~g uerba pandenda sunt. porta,
 inquit, atrii interioris sex diebus - de quibus scriptum est: sex 
diebus operaberis et facies omnia opera tua - erit clausa, nec quaelibet
 porta, sed quae respicit ad orientem unde oritur sol iustitiae; porro 
die sabbati, id est septimo in quo requies est, aperietur per singulas 
hebdomadas, et rursum completis diebus triginta, quando alterius mensis 
finis est et alterius exordium est, neomenia die uidelicet kalendarum 
aperietur, ut quod priuilegium habet septimus dies in hebdomada, hoc 
habeat priuilegium mensis exordium. cur autem aperiatur die septimo et 
die kalendarum porta interioris atrii quae respicit ad orientem, sequens
 sermo monstrabit: et intrabit, inquit, princeps per uiam portae deforis
 - atrii uidelicet exterioris -, et stabit in limine portae - atrii 
interioris quae respicit orientem -, nec ingredietur atrium interius 
sed, illo stante, alii sacerdotes faciant pro ipso 'holocaustum' - quam 
'oblationem' interpretatus est symmachus -, et pacifica siue quae ad 
salutem pertinent -, ut, postquam hostia principis sacro igne fuerit 
concremata et dux reconciliatus deo, tunc adorare possit super limen 
portae interioris atrii in quo steterit, et egrediatur. quid igitur? 
post egressionem principis statim porta claudetur? nequaquam, sed aperta
 erit usque ad uesperam, ut post principem: omnis populus terrae adoret 
contra ostium portae illius: adoret autem in sabbatis et in kalendis 
quando aperitur porta. et quia supra dixerat: facient sacerdotes 
holocaustum eius et pacifica eius, nec significauerat holocaustorum 
numerum, nunc infert: holocaustum autem hoc offeret princeps domino in 
die sabbati - offeret autem non per se, sed per sacerdotes de quibus 
scriptum est: et facient sacerdotes holocaustum eius et pacifica eius -:
 sex, inquit, agnos immaculatos et arietem immaculatum, ita ut 
sacrificium arietis mensura 'oephi' sit - quae hebraice appellatur 
'epha' -, sex autem agnis sit sacrificium quod offerre potuerit manus 
eius qui offert, et per singula 'oephi', erit olei mensura quae 
appellatur 'hin'; kalendarum autem, hoc est neomeniarum dies, hoc habuit
 priuilegium amplius a die sabbati, ut: uitulus immoletur de armento 
(siue taurus) immaculatus, cetera autem, hoc est sex agni immaculati et 
aries immaculatus et sacrificia eorum, ritum sabbati possidebunt, ita 
dumtaxat ut, sicut in ariete 'oephi' offertur sacrificii, id est similae
 et 'hin' olei, ita offertur et in uitulo. haec perspicuitatis causa 
sint posita, nunc spiritalem sensum domino donante reseremus. sex 
diebus, quibus operamur in mundo, porta orientalis atrii interioris 
nobis clausa est; postquam autem uenerimus ad diem septimum, id est ad 
diem sabbati in quo aeterna requies est, siue ad diem kalendarum, quando
 post caecam noctem et horribiles tenebras lucis exordium est, aperitur 
nobis porta orientalis; et si quis nostrum per merita uirtutum ducis 
nomen et dignitatem fuerit consecutus, per uiam uestibuli portae 
deforis, hoc est per mundi huius labores, et portam ecclesiae, quae 
adhuc in terrenis finibus posita est, ingredietur, non interius atrium -
 hoc enim in praesenti loco scribitur - sed ad limen portae interioris: 
stabit autem in ea; sin autem princeps in praesenti scriptura non 
ingreditur atrium interius, sed stat in limine eius, nulli dubium est 
nunc ex parte nos uidere et ex parte cognoscere, et necdum reuelata 
facie gloriam domini contemplari. denique, stante principe in limine 
portae atrii interioris, ceteri sacerdotes, quibus hoc officium 
delegatum est - quos possumus intellegere uirtutes angelicas -, facient 
pro ipso holocaustum et pacifica - indigemus enim misericordia dei et 
omnis creatura ad comparationem creatoris immunda est diuino igne 
purganda, quo et esaiae prophetae purgata sunt labia -, ut, postquam per
 sacrificium pacem receperit, tunc in limine constitutus adoret 
omnipotentiam dei et se atrii interioris ingressu fateatur indignum et 
statim egrediatur; postquam autem qui primus est fuerit egressus, non 
claudetur usque ad uesperam huius saeculi ipsa porta interioris atrii, 
sed aperta erit ut populus quoque terrae sit ad ostium et adoret ad eum:
 nequaquam omni tempore, sed quando requieuerit a peccatis et, fugatis 
tenebris fidei, scientiae lumen acceperit. hoc autem ipsum holocaustum 
quod offert princeps per sacerdotes in die sabbati, sex agnorum 
immaculatorum numero terminatur - post sex uidelicet diebus in quibus 
operamur in mundo - et arietem immaculatum qui princeps gregis est, ita 
ut per singulos arietes offeratur in sacrificio 'oephi', id est decima 
pars 'cori'; in agnorum autem sex sacrificio certa mensura non ponitur, 
sed quantumcumque dederit manus eius qui offert, hoc est pro operum 
qualitate atque mensura; olei autem 'hin' offeret per singula 'oephi' - 
hoc est oleum quod sibi quinque uirgines praepararunt -, ut ungat 
similam siue commisceat, et omnis oblatio dei plena sit lumine 
ueritatis, et exhilaretur facies offerentis in oleo; die autem 
kalendarum, hoc est die tricesimo, quando primogenita et leuitae 
numerantur in legem praeter omnem israel de quibus supra diximus, 
offertur uitulus de armento immaculatus - super quo plenius in priori 
capitulo disseruimus - et agni sex et aries immaculati et cetera quae 
offeruntur in sabbatis, ut aeternam requiem consequamur, et mereamur 
audire: euge, serue bone, quia in paucis fidelis fuisti, super multa te 
constituam: intra in requiem domini tui, et non solum ad portam 
interioris atrii peruenire sed etiam penetralia eius intrare possimus et
 illud opere possidere: plantati in domo domini, in atriis dei nostri 
florebunt.
</p><p>cum que ingreditur princeps, per uiam uestibuli portae 
ingrediatur, et per eandem uiam exeat. et cum intrabit populus terrae in
 conspectu domini in sollemnitatibus, qui ingreditur per portam 
aquilonis ut adoret, egrediatur per uiam portae meridianae; et qui 
ingreditur per uiam portae meridianae egrediatur per uiam portae 
aquilonis: non reuertetur per uiam portae per quam ingressus est, sed e 
regione illius egredietur. princeps autem in medio eorum cum 
ingredientibus ingredietur et cum egredientibus egredietur. et in 
nundinis et in sollemnitatibus erit sacrificium 'oephi' per uitulum et 
'oephi' per arietem, agnis autem erit sacrificium sicut inuenerit manus 
eius, et olei 'hin' per singula 'oephi'. princeps ille, de quo supra 
dictum est: et intrabit princeps per uiam uestibuli portae deforis, et 
per eandem ingrediatur et per eandem egrediatur: liberi enim arbitrii 
est et potestatem habet ponendi animam et rursum resumendi eam, tam que 
ad nos ueniens quam ad caelestia conscendens eadem maiestatis suae 
utitur libertate. denique non quaerit nundinas nec sollemnitates, nec 
differentiam ullam obseruat dierum, quia omne tempus et festiuitas est; 
populus autem in nundinis tantum et in sollemnitatibus ingreditur et 
egreditur, et non per eandem uiam sed per alteram atque alteram: 
scriptum est enim: et cum intrabit populus terrae in conspectu domini in
 sollemnitatibus, qui ingreditur per portam aquilonis ut adoret, 
egrediatur per uiam portae meridianae; et qui ingreditur per uiam portae
 meridianae egrediatur per uiam portae aquilonis: non reuertetur per 
uiam portae per quam ingressus est, sed e regione illius egredietur - 
quod non solum his praecipitur qui egrediuntur de sodomis et dicitur 
eis: nec respicias retrorsum, neque illis qui manum mittunt ad aratrum 
ut non respiciant ea quae post tergum sunt, sed in domo quoque domini 
constitutis iubetur ne post terga respiciant et reuertantur ad egena et 
infirma elementa et incipientes spiritu carne consumentur, sed ut de 
spiritalibus quoque ad maiora procedant et dicant cum apostolo: 
praeteritorum obliuiscens, et in priora me extendens, ut nequaquam ex 
parte cognoscant et ex parte prophetent sed ueniant ad perfectum: iuxta 
eam tamen perfectionem quam potest capere humana natura, ut intellegamus
 illud euangelicum: et uos, cum omnia feceritis, dicite: serui inutiles 
sumus; quod debuimus facere, fecimus; unde et apostolus in eadem 
epistola de duabus loquitur perfectionibus: quasi perfectus enim 
scribit: non quia iam accepi, et quia iam perfectus sum; persequor 
autem, si apprehendam in quo et comprehensus sum a christo, statim que 
quasi perfectus loquitur: unum autem: posteriorum obliuiscens, ad ea 
quae in priora sunt me extendens, iuxta propositum persequor ad brauium 
supernae uocationis. quotquot ergo perfecti, hoc sapimus - quomodo enim 
potest stare sententia, ut, qui dixerat: non quia iam accepi aut quia 
iam perfectus sum, audeat dicere: quotquot ergo perfecti, hoc sapimus? 
-, ex quo perspicuum est omnem hominem et uniuersam creaturam, quamuis 
ad perfectionem uenerit, tamen indigere misericordia dei et plenam 
perfectionem ex gratia, non ex merito possidere -. praecipitur itaque 
populo terrae, ut, si ingreditur per portam aquilonis ut adoret, 
egrediatur per uiam portae meridianae. quis est iste populus cui hoc 
praecipitur? nempe gentilium: ut, qui, derelinquens portam aquilonis - a
 quo: exardescunt mala super terram -, ingressus fuerit templum, non 
egrediatur nisi per uiam portae meridianae, ad portam luminis, ad portam
 caloris, ad portam in qua sponsus cubat in meridie; denique dicitur in 
eodem cantico canticorum: surge, aquilo, et ueni, auster.
qui uero ingreditur per uiam portae meridianae, et egreditur per uiam 
portae aquilonis. quisnam ille est populus? scilicet iudaeorum, qui, 
derelinquens uiam portae luminis, uadit ad portam aquilonis - de quo 
dicitur: aquilo uentus durissimus; nam et olla hieremiae a facie 
aquilonis accenditur -. dicamus et aliter: per portam aquilonis 
ingreditur qui peccata dimittit, et egreditur per portam meridianam qui 
uirtutes sequitur; e contrario, si iustus lapsus fuerit in peccatis, 
ingreditur quidem per portam meridianam, sed egreditur per uiam portae 
aquilonis. princeps autem, inquit, in medio eorum erit, ingredientium 
scilicet et egredientium, iuxta illud quod scriptum est: medius inter 
uos stat, quem uos ignoratis, et apostolus: an ignoratis, quoniam 
christus in uobis est? - sin autem ignorantibus dicitur quod medius 
inter eos stet christus, quanto magis scientibus; sed cum inter scientes
 christus steterit, tunc corpus mortuum fiet propter peccatum et 
spiritus uiuens propter iustitiam! -; ingreditur autem princeps cum 
ingredientibus, et egreditur cum egredientibus, utrorumque uirtutis 
atque peccati testis assistens. in nundinis ergo et in sollemnitatibus -
 sabbatorum uidelicet et kalendarum et uniuersae festiuitatis de qua in 
anterioribus locuti sumus - tam in uitulo quam in ariete singula 'oephi'
 offerentur in sacrificio; in agnis uero non erit certus numerus, nec 
uoluntati dimissum arbitrium sed uiribus quis utetur et bono 
conscientiae, ut quantum potest non quantum uult offerat; et super omnia
 olei 'hin' per 'oephi' singula, ut ungatur simila et lucerna accendatur
 in conspectu domini, et qui eo utuntur possint dicere: ego autem, sicut
 oliua fructifera in domo domini.
</p><p>cum autem fecerit princeps spontaneum holocaustum aut pacifica 
uoluntaria domino, aperietur ei porta quae respicit ad orientem, et 
faciet holocaustum suum et pacifica sua sicuti fieri solet in die 
sabbati, et egredietur, claudetur que porta postquam exierit. et agnum 
anniculum immaculatum faciet holocaustum cotidie domino; mane et mane 
faciet illum. et sacrificium (siue manaa) faciet super eo mane mane 
sextam partem 'oephi' (siue mensurae), et de oleo tertiam partem 'hin', 
ut misceatur (siue iuxta symmachum aspergatur) similae; sacrificium 
(siue manaa) domino legitimum, iuge atque perpetuum. facietis agnum et 
sacrificium et oleum mane mane, holocaustum sempiternum. ubi nos legimus
 'immaculatum' et in hebraico scriptum est 'thamim', aquila 'perfectum' 
interpretatur; et ubi septuaginta 'manaa', theodotio 'sacrificium', 
aquila et symmachus 'donum' transferunt; pro eo autem quod nos diximus 
'spontaneum', septuaginta homologian~g id est 'confessionem' uerterunt; 
et pro 'principe' 'ducem', hoc enim 'basi' significat. adhuc autem sermo
 de principe est - de quo esaias loquitur: ecce testimonium in gentibus 
dedi eum, principem et praeceptorem in gentibus, et hiezechiel: et ego 
dominus ero eorum in deum, et dauid princeps in medio eorum -. cum 
igitur iste princeps fecerit spontaneum - et dixerit: uoluntaria (siue 
spontanea) oris mei beneplacita fac, domine -: 'spontaneum' autem 
holocaustum, ut totum offerat deo, et pacifica 'uoluntaria' - quod in 
prioribus non inuenitur, scriptum est enim: et facient sacerdotes 
holocaustum eius et pacifica eius, et de spontaneis ac uoluntariis, 
quibus nunc dicitur, omnino reticetur -, ut non necessitate faciat sed 
uoluntate; post holocaustum offerat pacifica, et reconcilietur deo - 
unde et uirginitas maior est nuptiis, quia non exigitur nec redditur sed
 offertur -; pro 'pacificis' quae hebraice dicuntur 'selamim', 
septuaginta 'salutaria' interpretantur: ut ipsa reconciliatio 
pacificorum salus sit offerentis. cum ergo hoc fecerit princeps: 
aperietur ei porta (uel, iuxta septuaginta, aperiet sibi portam) quae 
respicit ad orientem - illam uidelicet portam, de qua scriptum est: haec
 porta domini, iusti intrabunt per eam, et unde oritur sol iustitiae -. 
et faciet, inquit, holocaustum suum et pacifica sua - de quibus nunc 
diximus -; 'faciet' autem: quasi spontaneum sacrificium est, et non alii
 pro eo 'facient' sacerdotes: uidelicet sicut fieri solet in die 
sabbati; ergo omni tempore holocaustum et pacificum, quod offertur 
uoluntarie, reseratam habet portam domini, nec obseruat sabbatum sed 
omnes dies ei reputantur in requiem. denique, postquam obtulerit 
holocaustum et pacifica, statim: egreditur, et cluditur post eum ianua 
(siue cludit ianuam), ut seruetur principi priuilegium suum nec 
sacrificia eius populo misceantur. et quia generaliter dixerat: 
spontaneum holocaustum aut pacifica uoluntaria domino, nec apposuerat 
taurum siue uitulum, arietem uel ouem, hircum que pro peccato, docet 
quid sit ipsum holocaustum: agnum, inquiens, anniculum immaculatum 
faciet holocaustum; et non certis diebus, sed: cotidie; nec qualibet 
alia hora, sed: mane mane faciet illum: per singula uidelicet 'mane', 
quando, orto sole, lucis exordium est - de quo 'mane' dauid loquitur in 
psalmo: mane exaudies uocem meam. mane assistam tibi, et uidebo, et in 
alio loco: ad uesperum demorabitur fletus, et ad matutinum laetitia, et 
iterum: deus, deus meus, ad te de mane uigilo. qui sit autem iste agnus 
immaculatus siue perfectus, et anniculus, esaias plenius docet, dicens: 
sicut ouis ad uictimam ductus est, et sicut agnus in conspectu tondentis
 se, sine uoce et non aperiens os suum, et hieremias: ego autem sicut 
agnus innocens ductus ad uictimam non cognoui, et ioannes euangelista: 
ecce agnus dei qui tollit peccatum mundi; iste agnus qui immolatur in 
aegypto et de cuius sanguine armantur postes fidei, et exterminator 
excluditur; anniculus autem, quia: praedicauit annum domini 
acceptabilem, diem retributionis. nec miretur lector si idem et princeps
 est et sacerdos et uitulus et aries et agnus, cum in scripturis sanctis
 pro uarietate causarum legamus eum dominum et deum et hominem et 
prophetam et uirgam et florem et radicem et principem et iudicem et 
regem iustum et iustitiam, apostolum et episcopum, brachium, seruum, 
unguentum, pastorem, filium et puerum, unigenitum et primogenitum, 
ostium, uiam, angelum, sagittam et sapientiam, et multa alia, quorum 
omnium si uoluero testimonia dicere, proprio libro indigent -. in 
holocausto itaque istius agni immaculati et anniculi qui mane semper 
offertur: faciet ipse princeps sacrificium (siue 'manaa', et similam 
siue donum) mane mane sextam partem 'oephi', subauditur similae - sexta 
autem pars 'oephi' dimidius modius est; si enim 'oephi' decima pars 
'cori' est, id est tres modii, nulli dubium quin sexta pars 'oephi' 
dimidium faciat modium -. de oleo quoque mensurae 'hin' tertia pars 
offertur, ut misceatur (siue aspergatur) similae; sacrificium domini 
legitimum, iuge atque perpetuum, quod nulla intermittitur die sed omni 
tempore, orto sole, semper offertur, ut impleatur quod in fine capituli 
huius ponitur: faciet agnum in sacrificium et oleum mane mane, 
holocaustum sempiternum.
</p><p>haec dicit dominus deus: si dederit princeps (siue dux) donum 
alicui de filiis suis, hereditas eius filiorum suorum erit, possidebunt 
eam hereditarie. sin autem dederit legatum de hereditate sua uni 
seruorum suorum, erit illius usque ad annum remissionis (pro quo 
theodotio ipsum uerbum hebraicum posuit deror), sed reuertetur ad 
principem; hereditas autem eius filiis eius erit. et non accipiet 
princeps de hereditate populi per uiolentiam et de possessione eorum, 
sed de possessione sua hereditatem dabit filiis suis, ut non dispergatur
 populus meus unusquisque a possessione sua. huc usque sermo de 
principe; nunc de heredibus eius praecepta tribuuntur, immo de donis, 
hereditate atque legatis, quibus dare debeat et quorum sit uel ad tempus
 uel aeterna possessio. 'si' inquit 'filiis suis dederit uel donum uel 
hereditatem, ipsi possidebunt eam, quia eis successionis iure debetur et
 de alio ad alium non potest transire possessio; sin autem dederit uni 
seruorum suorum legati nomine, tamdiu habebit possessionem quamdiu uel 
septimus annus remissionis, qui dicitur deror, uel iubilaeus, id est 
quinquagesimus, adueniat, quando omnis emptio atque donatio reuertetur 
ad priores dominos: ita ut seruus usum habeat pro tempore, et 
proprietatem possessionis filii principis'. quod autem sequitur: et non 
accipiet princeps de hereditate populi per uiolentiam (siue, ut 
septuaginta transtulerunt, ut opprimat eos uel, ut aquila et symmachus, 
affligat eos atque contristet), sed de possessione sua hereditatem dabit
 filiis suis, suggillat non solum illius temporis sacerdotes et 
principes, sed nostri quoque, qui ditiores fiunt sacerdotii dignitate 
et, praeter ea quae sibi domini dispositione debentur, tollunt a 
pauperibus per uiolentiam, uel sub honoris nomine diuites spoliant, ut 
ipsis quoque filiis suis, quibus paterna debetur hereditas, nihil 
debeant derelinquere, nisi quod sibi a parentibus derelictum est; ergo 
qui ditior est sacerdos cum uenit ad sacerdotium, quidquid plus habuerit
 non filiis debet dare sed pauperibus et sanctis fratribus et domesticis
 fidei qui uincunt merita liberorum, ut reddat ea quae domini sunt 
domino suo - qui loquitur in euangelio: quidquid uni istorum feceritis, 
mihi fecistis; ipse enim in pauperibus suscipitur hospitio, uisitatur in
 carcere, nudus tegitur, sitiens bibit, saturatur esuriens -: ut non 
dispergatur populus meus a possessione sua: si enim licentiam habuerit 
princeps uel accipere uel rapere uel sub figura honoris tenere quae non 
sunt sua et liberis derelinquere, populus qui in nomine dei fuerat 
congregatus dispergetur in partes atque lacerabitur, siue, iuxta legem, 
paulatim alterius hereditas transeat ad alium et pereat funiculus 
diuisionis per quem forte ad unumquemque uenit hereditas; dispergit ergo
 populum dei et aufert ab eo possessionem fidei sempiternam, qui aliena 
bona, uel rapina uel adulatione uel blanditiis uel praetexto religionis,
 filiis fratribus que et consanguineis derelinquit.
</p><p>et introduxit me per ingressum qui erat ex latere (uel post 
tergum) portae in gazophylacia sanctuarii ad sacerdotes (siue exedras, 
et thalamos) qui respiciebant ad aquilonem, et ecce ibi erat locus 
uergens ad occidentem (siue ad mare, et ut lxx transtulerunt separatus);
 et dixit ad me: iste est locus ubi coquent sacerdotes pro delicto et 
pro peccato (siue pro ignorantia et pro peccato), ubi coquent 
sacrificium (siue manaa, et donum), ut non efferant in atrium exterius 
et sanctificetur populus. et eduxit me in atrium exterius et circumduxit
 me per quattuor angulos atrii, et ecce atriolum erat in angulo atrii, 
atriola singula per angulos atrii. in quattuor angulis atrii atriola 
disposita quadraginta cubitorum per longum et triginta per latum: 
mensurae unius quattuor erant. et paries per circuitum ambiens quattuor 
atriola, et culinae fabricatae erant subter porticus per gyrum (siue 
propter accubita, quae aquila stibadas~g interpretatus est, symmachus 
periphragmata~g, theodotio ipsum uerbum hebraicum posuit turoth). et 
dixit, inquit, ad me: haec est domus culinarum, in qua coquunt ministri 
domus uictimas populi (siue uictimam, hoc enim hebraice significat 
zeba). uir qui calamum tenebat manu et funiculum caementarii quo 
aedificium metiretur: 'introduxit' inquit 'me per ingressum qui erat ex 
latere portae (uel post tergum portae) - nec posuit cuius portae, 
orientalis, australis aut alterius plagae, sed reliquit incertum -, ut 
irem ad locum sanctuarii et in gazophylacia siue cubicula sacerdotum, 
quae respiciebant ad aquilonem et ad mare': ad septentrionem uidelicet 
et ad occidentem, hanc habente scriptura sancta consuetudinem, ut 
prositum terrae iudae semper mare occidentem uocet - et considerandum 
quod locus sacerdotum: ubi pro delicto (siue pro ignorantia) et pro 
peccato coquuntur sacrificia ne cruda efferantur in atrium exterius, ad 
aquilonem et occidentem positus sit, unde uentus frigidissimus oritur et
 ubi solis lumen occumbit; ex quo ostenditur, quidquid ad edulium 
pertinet, uel pro errore esse uel pro peccato: sin autem et pro 
ignorantia offertur sacrificium, quanto magis pro delicti conscientia!: 
unde et iob offerebat mane cotidie hostiam pro filiis suis, timens ne 
per ignorantiam deliquissent -. quod autem sequitur: 'ut non efferant in
 atrium exterius et sanctificetur populus qui sanctificationi non fuerat
 praeparatus', illud significat, ne facile non sanctificatis sancta 
tribuamus: ne mittamus, iuxta euangelium, margaritas ante porcos nec 
demus sanctum canibus - denique moyses tribus diebus ab omni immunditia 
et ab uxorum complexu uult populum sanctificari, ut accedat ad montem 
sina et sanctificatus sancta suscipiat. sin autem, accessuri ad audienda
 et suscipienda uerba dei, sanctificari iubentur ab uxoribus, manifestum
 est et in lege illud apostolicum contineri: nolite fraudare inuicem, 
nisi forte ex consensu ad tempus, ut uacetis orationi; et ex consensu 
abstinendum ab uxoribus, ut uacemus orationi -. post haec scriptum est: 
et eduxit me in atrium exterius et circumduxit me per quattuor angulos 
atrii, et ecce atriolum erat in angulo atrii, atriola singula per 
angulos atrii, in quattuor atriolis anguli atriola disposita; ille uir, 
quem saepe commemorat, eduxit eum de loco sacerdotum qui uergebat ad 
aquilonem siue qui erat separatus, ubi coquunt sacerdotes pro delicto et
 pro peccato uel ignorantia; eduxit autem in atrium exterius: ex quo 
intellegimus illud atrium, de quo egressus est, fuisse interius, et 
multa esse atria in scripturis sanctis - de quibus legimus: qui statis 
in domo domini, in atriis domus dei nostri, et in ioanne: et alias oues 
habeo, quae non sunt 'ex hoc atrio'; et illas oportet me adducere: et 
uocem meam audient, et fient unum 'atrium' et unus pastor - hoc enim 
graece aul�~g significat, quod latina simplicitas in 'ouile' transtulit 
-: quando enim dicit 'ex hoc atrio', ostendit esse et aliud, quod uel in
 gentium turba ad distinctionem israel, uel in caelis ad separationem 
terreni atrii, demonstratur, et pro qualitate meritorum unicuique 
officio atrium delegatum, super quo in anterioribus plenius disputatum 
est -; hoc autem atrium, de quo nunc sermo est, per singulos angulos 
quattuor habebat atriola - quae septuaginta 'minora' uocant et nos pro 
facilitate sensus hupokoristik�s~g 'atriola' diximus -: quadraginta 
cubitorum erant per longum et triginta per latum, de quibus numeris in 
hoc eodem propheta disputasse me memini: quod aliud ad tribulationes et 
angustias, aliud ad perfectam referatur aetatem - unde quadraginta 
diebus moyses et helias et dominus atque saluator in eremo ieiunarunt; 
et ad sacerdotale officium non - ut septuaginta - post uicesimum quintum
 aetatis annum, sed post tricesimum accedunt, quamobrem et dominus 
triginta annorum erat cum uenit ad baptismum, et in hoc eodem propheta 
tricesimus annus ponitur in exordio.
ubi igitur cibi, ibi et angustia atque tentatio per quae parantur cibi; 
et ubi in perfecti uiri uenerimus aetatem, ibi calcanda sunt omnia, et 
dicendum: habentes uictum et uestitum, his contenti sumus, et: si 
dederit mihi dominus cibum ad uescendum et uestem ad operiendum, uel 
certe illud: esca uentri et uenter escis: deus autem et hunc et illas 
destruet; neque enim in futuro manducabimus et bibemus, sed illo 
uescemus pane: qui de caelo descendit, de quo in psalterio canitur: 
panem angelorum manducabit homo, et: meus cibus est, ut faciam 
uoluntatem eius qui me misit -. quod autem mensura una atriolorum erat 
quattuor quae atrii maioris angulos possidebant, quattuor mundi 
significat plagas: quod in sudore uultus nostri comedamus panem et omnis
 labor noster uentri stercori que proficiat. quae quattuor atriola uel 
unus paries ambiebat: et culinae fabricatae erant subter porticus per 
gyrum, uel propinqua habebant accubita, ut, ubi cibi, et mensarum 
praeparatio. et ne forsitan ignoraret propheta quae cerneret, dixit ad 
eum: haec est domus culinarum, in qua coquent ministri domini uictimas 
populi: populi quidem uictimas quae offeruntur pro delicto siue pro 
peccato et ignorantia, sed alimenta et refrigeria sacerdotum ut 
meminerint nihil se aliud debere appetere cum etiam in templo carnis 
eorum refrigeria praeparata sint.
</p><p>47. et conuertit me ad portam domus, et ecce aquae egrediebantur 
subter limen domus ad orientem; facies enim domus respiciebat ad 
orientem, aquae autem descendebant in latus templi dextrum ad meridiem 
altaris. et eduxit me per uiam portae aquilonis, et conuertit me ad uiam
 foras portam exteriorem, uiam quae respiciebat ad orientem; et ecce 
aquae redundantes a latere dextro. cum egrederetur uir ad orientem, qui 
habebat funiculum in manu sua, et mensus est mille cubitos, et 
transduxit me per aquam usque ad talos (siue transiuit in aqua, aquam 
remissionis). rursum que mensus est mille, et transduxit me per aquam 
usque ad genua (siue et transiuit in aqua, aquam usque ad femina). et 
mensus est mille, et transduxit me per aquam usque ad renes (siue et 
transiuit aquam usque ad lumbos). et mensus est mille, torrentem quem 
non potui pertransire, quoniam intumuerant aquae profundae torrentis qui
 non poterat transuadari (pro quo lxx transtulerunt: et mensus est 
mille, et non poterat pertransire, quoniam ferebatur aqua instar 
praecipitis torrentis qui transiri non potest). aquae istae quae 
egrediebantur subter limen domus, id est templi, non ferebantur ad 
aquilonem et ad occidentem sed ad orientem et in latere templi dextro, 
id est ad meridiem, ipsam que meridiem non cuiuslibet loci, sed altaris -
 ex quo perspicuum fit sacras esse aquas et saluatoris nostri 
significare doctrinam, iuxta illud quod scriptum est: de sion egredietur
 lex et uerbum domini de hierusalem, et in alio loco: repleta sunt omnia
 scientia domini sicut aqua multa operiens mare; de his aquis et 
zacharias propheta uaticinatus est dicens: in die illo egredietur aqua 
uiua de hierusalem, et medium eius in mare primum, medium autem illius 
in mare nouissimum; de his aquis et ad samaritanam dominus loquebatur: 
si scires quis est qui dicit tibi: da mihi bibere, tu forsitan petisses 
eum et dedisset tibi aquam uiuentem, et iterum: omnis qui biberit de 
aqua ista, sitiet denuo; qui autem biberit ex aqua quam ego dabo ei, non
 sitiet in aeternum, et in templo clamabat atque dicebat: si quis sitit,
 ueniat ad me et bibat. qui credit in me, sicut dicit scriptura, flumina
 de uentre eius fluent aquae uiuae. hoc autem dixit de spiritu quem 
accepturi erant credentes in eum; istae sunt aquae de quibus propheta 
loquebatur in psalmo: super aquam refectionis educauit me, et in 
hiezechiel: assumam uos de gentibus et de terris, et aspergam super uos 
aquam mundam, et mundabimini ex omnibus immunditiis uestris. apparuerunt
 enim fontes aquarum, et in nonagesimo secundo psalmo canitur: 
eleuauerunt flumina, domine, eleuauerunt flumina uoces suas. a uocibus 
aquarum multarum, mirabiles elationes maris; istae sunt: aquae siloe 
quae uadunt cum silentio, de quibus loquitur esaias: haurietis aquas de 
fontibus saluatoris, et psalmista: benedicite dominum de fontibus 
israel, et idem esaias de domino saluatore: iste, ait, habitabit in 
excelsa spelunca petrae fortissimae; panis ei dabitur, et aqua illius 
fidelis. erupit enim in deserto aqua et uallis in terra sitienti, 
dicitur que credentibus: noli timere, quoniam redemi te; meus es tu. et 
si transieris per aquam, te cum ego sum, et rursum: qui sititis, ite ad 
aquam; et per hieremiam loquitur deus: quod mala fecit populus meus: me 
dereliquit, fontem aquae uiuae, et foderunt sibi lacus, qui aquam 
continere non possunt. sicut igitur legimus in bonam partem aquas quae 
egrediuntur de limine templi et referuntur ad doctrinam ecclesiae, sic 
sunt aquae amarae et aquae pessimae ad quas hieremias propheta nos 
prohibet accedere dicens: quid uobis et uiae aegypti, ut bibatis de 
aquis 'geon'? - quae hebraice dicitur 'sior', id est 'turbidae' atque 
'coenosae' -, de quibus iratus super haereticis loquitur deus: ecce ego 
cibabo eos angustiis, et dabo eis potum aquam fellis, in qua draco 
regnat aegyptius qui dicit: mea sunt flumina, et ego feci ea, qui: omne 
excelsum uidet et ipse est rex eorum qui in aquis sunt; unde uir 
ecclesiasticus dominum deprecatur, et dicit: saluum me fac, domine, 
quoniam intrauerunt aquae usque ad animam meam. infixus sum in limum 
profundi, et non est substantia; ueni in profundum maris, et tempestas 
demersit me, et iterum: liberer ab his qui oderunt me et de profundo 
aquarum. non me praecipitet tempestas aquae, neque absorbeat me 
profundum; neque urgeat super me puteus os suum, et in alio psalmo: nisi
 quia dominus erat in nobis, dicat nunc israel, nisi quia dominus erat 
in nobis, cum exsurgerent homines in nos, forsitan uiuos deglutissent 
nos; cum irasceretur furor eorum super nos, forsitan aqua absorbuisset 
nos, et sponsa in cantico canticorum: aqua multa non poterit restinguere
 caritatem, et flumina non demergent eam; ista est aqua de qua dicit 
osee: contempsit me galaad ciuitas, quae operatur uanitates, conturbans 
aquam, et fortitudo eius uiri piratae; quae aqua alio nomine uocatur 
'merra' hoc est 'amaritudo' - in qua lignum crucis mittitur, et amara 
uertuntur in dulcia -; considera legem moysi, si intellegatur iuxta 
sensum carneum iudaeorum, quomodo amara sit - effodiens: oculum pro 
oculo, dentem pro dente -: iudae in thamar fornicationem, et osee 
iunctum fornicariae, hieremiae periz�ma~g, moysi uxorem aethiopissam, 
interfectionem aegyptii, et mille alia quae, si intellegamus iuxta 
occidentem litteram et non iuxta spiritum uiuificantem, amara sunt et 
lectorem suum non tam aedificant quam destruunt -. istae igitur aquae, 
quae egrediuntur de templo domini, pergunt ad orientem et descendunt in 
latus templi dextrum, ad altaris meridiem, ubi sponsus conuiuas suas 
pascit et accubat. quod autem sequitur: et eduxit me per uiam portae 
aquilonis, et conuertit ad uiam foras portam exteriorem, uiam quae 
respiciebat ad orientem, illud latenter ostendit quod statim ad portam 
orientalem peruenire non possumus, nisi per uiam portae aquilonis longo 
circuitu perueniamus ad eam: nisi enim uentum frigidissimum uicerimus 
calore fidei et calcauerimus regiones eius - ut impleatur illud in nobis
 apostolicum: deus autem conteret satanam sub pedibus uestris uelociter 
-, portam, per quam ingrediuntur aquae et sunt a latere dextro, ingredi 
non ualemus; et nota quod aquae istae, quae egrediuntur per portam 
orientis, in tantum laeuas partes fugiunt, ut a dextris altaris ad 
meridiem pergere describantur. 'uir autem ille, qui habebat funiculum in
 manu, cum me duxisset per portam aquilonis forinsecus ad uiam quae 
respiciebat orientem et ipse quoque esset in eodem loco, mensus est 
eiusdem aquae mille cubitos'. et transduxit me per aquam usque ad 
'talos' - quos aquila et symmachus et theodotio astragalous~g 
interpretati sunt - (pro quibus septuaginta transtulerunt: sed transiuit
 in aqua, aquam remissionis), quod intellegere possumus prima hominum 
significare peccata, quae ingredientibus nobis aquas domini dimittuntur,
 et baptismi ostendunt gratiam salutarem, et initia sunt profectuum; 
denique ad talos usque pertingunt qui plantae calcaneo que uicini sunt -
 qui patet morsibus colubri, dicente domino: tu ei obseruabis caput et 
ipse obseruabit tuum calcaneum; et in psalterio de iuda dicitur 
proditore: qui edebat panes meos, magnificauit super me supplantationem 
(siue calcaneum: hoc enim graecum pterna~g significat). post mille autem
 cubitos qui perueniunt usque ad talum: mensus est alios mille cubitos 
in aqua et transduxit me usque ad genua: post remissionem siquidem 
peccatorum et initia profectuum, quando paululum de terrenis ad altiora 
conamur ascendere, flectimus domino genua - dicente apostolo: ut omne 
genu flectat caelestium et terrestrium et infernorum, et omnis lingua 
confiteatur quoniam dominus iesus christus in gloria dei patris -. 
tertio: mensus est mille cubitos, et transduxit, inquit, me per aquam 
usque ad renes: his enim gradibus ad sublimia peruenimus, quae tamen 
ipsa sublimia usque ad lumbos et renes perueniunt, ut omnis in nobis 
libido truncetur, et possideamus sanctificationem corporis sine qua nemo
 uidebit deum - unde et in hoc eodem propheta a pedibus usque ad lumbos 
deus igneus cernitur: indigent enim igne et purgatione opera lumborum, 
dicente iusto: quoniam lumbi mei repleti sunt illusionibus, per quos 
nobis et in die et in noctium phantasmate illudit inimicus; a lumbis 
uero usque ad caput et uerticem pretiosissimo metallo electri fulgore 
resplendet, ut nihil in se sordium, nihil habeat uilitatis -. unde nunc 
quarto dicitur: et mensus est mille, subauditur 'cubitos', torrentem - 
quod septuaginta non transtulerunt -, quem non potui pertransire (multo 
melius quam septuaginta qui dixerunt quem non potuit pertransire): 
propheta enim et omnis humana natura post lumbos torrentem cogitationum 
et incentiua uitiorum non potest pertransire; uir autem ille: qui 
indutus erat 'baddi', et ductor prophetae, liquido pertransit: qui 
peccatum non fecit, nec dolus inuentus est in ore eius. causas que 
reddit cur propheta mille quartos cubitos non potuerit pertransire: 
quoniam, inquit, intumuerant aquae profundae torrentis qui non potest 
transuadari - et quomodo scriptum est, gloriante propheta: torrentem 
pertransiit anima nostra? sed facile soluitur si sciamus pro hoc 
scriptum in hebraeo: torrens pertransiit animam meam -. de hoc torrente 
et esaias loquitur: ecce ego inclino super eos sicuti fluuium pacis, et 
sicut torrentem inundantem gloriam, et in tricesimo quinto psalmo de 
sanctis dicitur: in protectione alarum tuarum sperabunt, inebriabuntur 
ab ubertate domus tuae, et torrente deliciarum tuarum potabis eos; 
quoniam apud te fons uitae, et in centesimo uicesimo quarto: conuerte, 
domine, captiuitatem nostram, sicut torrens in austro, et super 
saluatore: de torrente bibet in uia - quis enim hominum gloriari potest 
castum se habere cor?, uel: ad cuius mentem per oculorum fenestras mors 
concupiscentiae non introiuit et, ut parum dicam, animi titillatio? 
mundus enim in maligno positus est, et: a pueritia positum est cor 
hominis ad malum ut ne unius quidem diei [a] natiuitatis exordio sine 
peccato sit humana conditio; unde et dauid confitetur in psalmo: 'ecce 
enim in iniquitatibus conceptus sum, et in peccatis concepit me mater 
mea, non iniquitatibus matris meae uel certe meis, sed in iniquitatibus 
humanae conditionis'; unde et apostolus dicit: regnauit mors ab adam 
usque ad moysen, etiam super eos qui non peccauerunt in similitudinem 
praeuaricationis adam -. quod 'cubitos' genere masculino et non neutrali
 'cubita' dicimus iuxta regulam grammaticorum, et in superioribus docui 
non nos ignorantia hoc facere, sed consuetudine, propter simplices 
quoque et indoctos quorum in congregatione ecclesiae maior est numerus.
</p><p>et dixit ad me: certe uidisti, fili hominis; et eduxit me, et 
conuertit ad ripam torrentis (siue fluminis). cum que me conuertissem 
(siue conuertisset), ecce in ripa torrentis (siue fluminis) ligna multa 
nimis (siue arbores multae nimis) ex utraque parte; et ait ad me: aquae 
istae, quae egrediuntur ad tumulos sabuli orientis et descendunt ad 
plana deserti (siue aqua ista quae egreditur in galilaeam, quae uergit 
ad orientem, et descendit ad arabiam), intrabunt mare; et exibunt et 
sanabuntur aquae: et omnis anima uiuens (uel animalium) quae serpit 
(siue serpentium), quocumque uenerit torrens (siue fluuius), uiuent, et 
erunt pisces multi satis postquam uenerint illuc aquae istae, et 
sanabuntur et uiuent omnia ad quae uenerit torrens (siue fluuius).
et stabunt super illas piscatores ab engaddi usque ad engallim, siccatio
 sagenarum erit; plurimae species erunt piscium eius, sicut pisces maris
 magni, multitudinis nimiae. in his autem quae egrediuntur ripas et sunt
 palustria non sanabuntur, sed in salinas dabuntur. et super torrentem 
(siue fluuium) orietur in ripis eius ex utraque parte omne lignum 
pomiferum (siue fructiferum); non defluet folium ex eo (siue non 
ueterescet ex eo), et non deficiet fructus eius: per singulos menses 
afferet primitiua (siue innouabuntur omnia), quia aquae eiusdem de 
sanctuario egredientur, et erunt fructus eius in cibum, et folia eius ad
 medicinam (siue et ascensio eius ad sanitatem). totum capitulum 
quamquam prolixum sit simul ponere uolui, ne sensum legentis irrumperem 
et lectionis ordo diuisus in partes audientis intellegentiam 
conturbaret. primum que dicendum quod pro 'torrente', qui in hebraico 
dicitur 'nehel' et graeco sermone cheimarros~g appellatur, septuaginta 
'flumen' transtulerunt; dein pro 'galilaea', quae hebraice dicitur 
'galila', aquila thinas~g interpretatus sit quod 'tumulos' significat 
'arenarum', symmachus methorion~g quod possumus transferre 'confinium'; 
pro 'arabia' quoque symmachus 'inhabitabilem', aquila 'humilia' uel 
'plana', theodotio 'arabas' transtulerit. dicamus ergo qui nobis 
uideatur in singulis. uir ille, qui erat ductor hiezechielis, commonet 
prophetam ut diligentius intueatur et uideat et occulta mysteria oculis 
mentis attendat; uocat autem 'filium hominis' uel in figura domini 
saluatoris - etenim 'hiezechiel' interpretatur 'fortitudo' uel 'imperium
 dei' -, uel certe ad commonitionem fragilitatis humanae - ne 
obliuiscatur conditionis suae dum ei magna monstrantur -; et commonitum 
ducit atque conuertit ad ripam torrentis ut, quoniam mediam 
profunditatem transire non poterat, saltem ea quae in ripis sunt 
recognoscat. cum que, ait, me conuertissem (siue ille me conuertisset 
qui ductor erat et monitor), ecce in ripa torrentis (siue fluuii) ligna 
multa (uel arbores plurimae) nimis ex utraque parte: 'torrens' iste qui 
pro aquarum abundantia fertur more torrentis et suscipit de caelo 
pluuias, de quo in praeterita diximus lectione, ipse a septuaginta 
appellatur 'fluuius' eo quod perpetuas aquas habeat nec de pluuiis hinc 
inde collectas sed de uiuo et perpetuo fonte manentes - de quo fluuio 
multa in scripturis sanctis legimus, sed in praesentiarum pauca dicenda 
sunt, ac primum illud: fluminis impetus laetificat ciuitatem dei, et 
alio loco: flumen dei repletum est aquis; praeparasti cibum eorum, quia 
sic est praeparatio tua, rursum que pluraliter: eleuauerunt flumina, 
domine, eleuauerunt flumina uoces suas. a uocibus aquarum multarum, 
mirabiles elationes maris, et in esaia: faciam in deserto uiam, et in 
inuio flumina, et in alio eiusdem loco manifestius apparebit in sion 
fluuius decurrens gloriosus in terra sitienti -; super hunc fluuium 
erant arbores plurimae ex utraque parte ripae, ut inter duo scilicet 
instrumenta, uetus et nouum, clausus curreret fluuius; ligna autem multa
 uel arbores plurimas et multas nimis, illas arbitror quas in paradiso 
scriptura commemorat pomis uariis abundare. docet que prophetam ductor 
praeuius et magister et dicit: aquae istae, quae egrediuntur (uel in 
galilaeam gentium iuxta septuaginta, uel, ut uerius [in hebraeo] 
continetur:) ad tumulos sabuli orientalis et descendunt ad plana deserti
 (uel ad arabiam), intrabunt mare (uel ad exitus maris), et sanabuntur 
aquae; aquas uel baptismi gratiam uel euangelicam significare doctrinam 
dudum diximus, quae, si egrediantur de limine templi domini et 
apostolicam teneant disciplinam, tumulos sabuli, steriles prius et 
infertiles, faciunt esse frugiferos, et omnia plana atque deserta ita 
irrigant, ut exprimant et inter se fontis hierichontini sacramentum - 
quem elisaeus euangelico et apostolico curauit sale, intantum ut, ubi 
prius sterilitas fuerat et mors, ibi ubertas esset et uita -; nec solum 
deserta sanarunt, sed intrant mare orientale - mare uidelicet 'mortuum' 
in quo nihil poterat esse uitale, et mare 'amarissimum' quod graece 
limn�n~g asphaltitin~g id est 'stagnum bituminis' uocant -; mirum que in
 modum aquis euangelicis aquae sanantur mortuae - quae ab eo quod nihil 
in se uitale habeant, nomen mortis sortitae sunt: non enim nouerant eum 
qui dicit: ego sum uita; et reuera iuxta litteram huc usque nihil quod 
spiret et possit incedere, prae amaritudine nimia in hoc mari reperiri 
potest: ne cochleolae quidem parui que uermiculi et anguillae et cetera 
animantium siue serpentium genera, quorum magis corpuscula possumus 
nosse quam nomina; denique si iordanis auctus imbribus pisces illuc 
fluens rapuerit, statim moriuntur et pinguibus aquis supernatant -. cum 
haec igitur nihil utilitatis habeant ut simplex sermo testatur, etiam si
 facta fuerint, quod stulta iudaeorum credit superstitio, iuxta 
intellegentiam spiritalem domini torrente curatae, habebunt pisces 
plurimos et uiuent omnia ad quae torrens iste peruenerit, ita ut 
piscatores stent super ripas, ab 'engaddi' usque ad 'engallim' - quorum 
prius 'fontem' siue 'oculum' 'haedi', sequens 'fontem, oculum' ue 
'uitulorum' sonat: engallim in principio est maris mortui ubi iordanis 
ingreditur, engaddi uero ubi finitur atque consumitur; mare autem 
mortuum illud puto esse, de quo zacharias loquitur: in die illa 
egredietur aqua uiuens de hierusalem et medium eius in mare primum, 
daniel quoque in haec uerba consentit: uidebam, et ecce quattuor uenti 
caeli immittebant in mare magnum, et dauid: mirabiles, ait, eleuationes 
maris, et ex persona saluatoris in psalmo: ueni in profundum maris, et 
tempestas demersit me; rex quoque aegypti iuxta hunc eundem hiezechiel: 
draco appellatur qui habitat in mari et uentilat fluminibus quasi 
cornibus suis, et iterum: hoc mare magnum et spatiosum; quod, quamdiu 
non susceperit in se aquam fluminis siue torrentis, omne quod in se 
habet mortificat: sed dominus - de quo dictum est: percutiet: et curabit
 post duos dies, et in die tertio surgemus et uiuemus in conspectu eius -
 ipse loquitur in eodem propheta osee: ego colligaui ephraim, suscepi 
eum in brachio meo, et non cognouerunt quia sanaui eos in corruptione 
hominum - qui: uulneratus est propter peccata nostra et infirmatus pro 
iniquitatibus nostris; disciplina pacis eius super eum, et liuore eius 
sanati sumus -; ipse istud mare, quod est salsissimum et nimia 
amaritudine mortuum, sua morte sanauit, qui dicit per esaiam: spiritus 
domini super me, propter quod unxit me; euangelizare pauperibus misit 
me, sanare eos qui contriti sunt corde, unde et per hieremiam clamitat: 
conuertimini, filii conuertentes, et sanabo contritiones uestras - 
dixerat enim populus impatiens et dolorem uulnerum suorum diutius ferre 
non sustinens: transiit aestas, pertransiit messis, et nos saluati non 
sumus, unde et respondit ei dominus: numquid resina non est in galaad, 
aut medici non sunt ibi? quare non ascendit sanatio populi mei? -, et 
ipse hieremias uociferatur et dicit: sana me, domine, et sanabor; saluum
 me fac et saluus ero, denique angeli - qui praesides erant iudaeorum eo
 tempore, quando clamauit multitudo insipiens et ait: sanguis eius super
 nos et super filios nostros, et uelum templi scissum est et omnia 
hebraeorum sacramenta reserata - responderunt praecipienti domino, atque
 dixerunt: curauimus babylonem et non est sanata; relinquamus eam, urbem
 uidelicet confusionis atque uitiorum - unde et iosephus in sua narrat 
historia, quod, postquam dominus crucifixus est et uelum templi scissum,
 siue liminare templi fractum corruit, audita sit uox in adytis templi 
uirtutum caelestium: transeamus ex his sedibus -. hoc totum non 
superfluo sed necessario dictum sit, quia mare mortuum influente in se 
flumine domini dicitur esse curatum -. super hoc mare - ab 'engaddi', 
'oculo et fonte haedi' qui pro peccatis semper offertur, usque ad 
'engallim', 'fontem uitulorum' qui mactantur domino et imitantur uitulum
 cornua efferentem et ungulas, qui in typo saluatoris ad altare 
mactantur - erunt piscatores, quibus loquitur iesus: uenite ad me et 
faciam uos piscatores, de quibus et hieremias: ecce ego, inquit, mittam 
piscatores; et plurimae species immo genera piscium erunt in mari 
quondam mortuo, quos pisces ad dexteram partem iubente domino extraxit 
petrus et erant centum quinquaginta tres ita ut prae multitudine eorum 
retia rumperentur - aiunt autem qui de animantium scripsere naturis et 
proprie qui halieutika~g tam latino quam graeco edidere sermone - de 
quibus opianicus cilex est poeta doctissimus -, centum quinquaginta tria
 esse genera piscium; quae omnia capta sunt ab apostolis, et nihil 
remansit incaptum, dum et nobiles et ignobiles et diuites et pauperes et
 omne genus hominum de mari huius saeculi extrahitur ad salutem -. quod 
autem sequitur: in littoribus eius et in palustribus (siue his quae ex 
littora egrediuntur) aquae non sanabuntur, illud latenter ostendit quod 
qui in noe arca non fuerit pereat regnante diluuio, et quos iste fluuius
 non attigerit non suscipiant sanitatem: sed in salinas, inquit, 
dabuntur, iuxta illud quod scriptum est: pestilente flagellato, stultus 
sapientior erit - erudiunt enim bonos exempla peiorum -, siue: in 
salinas dabuntur, iuxta illud quod in euangelio scriptum est: bonum est 
sal; si autem sal infatuatum fuerit in nihil est utile, ut in perpetuum 
frugibus careant et uirore - quod et urbs post ruinam sale conspersa 
demonstrat -. super torrentem uero (siue fluuium) orietur in ripis eius 
ex utraque parte lignum omne pomiferum (siue, ut omnes uoce consona 
transtulerunt, br�simon~g 'quod cibum et escam tribuit' et 'quod mandi 
potest', appellatur que lingua hebraea 'machal'). et: (nihil, iuxta 
septuaginta, ueterescet in eo, sed cotidie innouabuntur fruges eius, 
siue:) non defluet folium ex eo, et non deficiet fructus eius, iuxta 
illud quod in primo psalmo scriptum est: et erit tamquam lignum quod 
plantatum est secus decursus aquarum, quod fructum suum dabit in tempore
 suo; et folium eius non defluet. per singulos, inquit, menses afferet 
primitiua (siue, ut in septuaginta scriptum est: fructus eius in 
renouatione sui primitiua dabit), ut omnes credentium fructus primitiae 
sint et singuli menses singulis apostolis deputentur; hoc autem eueniet:
 quoniam aquae eius de sanctuario egredientur: ne putemus riparum esse 
uel arborum aut mensium, tantarum frugum abundantiam, reddit causas 
ubertatis et infert: quia aquae eius de sanctuario egredientur - non 
ergo uolentis neque currentis, sed miserentis est dei -. horum omnium 
lignorum principatum tenet lignum uitae quod intellegitur sapientia, de 
qua scriptum est: lignum uitae est omnibus credentibus in ea. illud quod
 dicitur: et erunt fructus eius in cibum, et folium eius ad medicinam, 
diuinorum librorum sacramenta demonstrat, quorum alterum pertinet ad 
litteram, alterum ad spiritum, ut uerba simplicia intellegamus in 
foliis, in fructibus uero sensum latentem: sicut enim scientia 
scripturarum ducit ad regna caelorum et praebet nobis panem qui dicit: 
ego sum panis, qui de caelo descendi, sic folia eius, quae moralem 
doctrinam continent, tribuunt sanitatem, ut peccantium curent uulnera. 
pro 'foliis', quae hebraice dicuntur 'ale', propter uerbi et uocis 
similitudinem septuaginta 'ascensionem' transtulerunt, quod et ipsum sic
 edisseri potest, ut, post cibos fructuum, uerborum monitis ad caelestia
 conscendamus.
</p><p>haec dicit dominus deus. hic est terminus in quo possidebitis 
terram in duodecim tribubus israel, quia ioseph duplicem funiculum 
habet; possidebitis autem eam - singuli aeque ut frater suus - quam 
leuaui manum meam ut darem patribus uestris; et cadet terra haec uobis 
in possessionem. pro eo quod nos diximus: quia ioseph duplicem funiculum
 habet, lxx transtulerunt: augmentum funiculi - etenim 'ioseph' 
interpretatur 'augmentum' -, rem intellegentes pro nomine et lectoris 
animum confundentes: subtracta enim leuitica tribu et templi sacrificiis
 delegata, remanebant undecim tribus quarum ioseph diuisa est in duas, 
ephraim et manasse, qui dixerunt ad iosue filium nun: quare dedisti mihi
 possessionem sortis et funiculi unius, cum sim tantae multitudinis et 
benedixerit mihi dominus?, quibus respondit iosue: si populus multus es,
 ascende in siluam et succide tibi spatia in terra pherezaei et raphaim,
 quia angusta est tibi possessio montis ephraim, et iterum: dixit que 
iosue ad domum ephraim et manasse: populus multus es et magnae 
fortitudinis; non habebis sortem unam, sed transibis ad montem et 
succides tibi atque purgabis ad habitandum spatia; et poteris ultra 
procedere cum subuerteris chananaeum, quem dicis ferreos habere currus 
et esse fortissimum; hoc propterea dixerim, quia nunc scriptura 
commemorat ioseph, hoc est ephraim et manasse, duplicem habere 
funiculum. singulae autem tribus iuxta multitudinem suam aequalia 
accipiunt terrae spatia, nequaquam arbitrio diuidentis sed sorte quae in
 domini potestate consistit. denique et ipse iosue, qui diuisor terrae 
fuit, non propriam sibi separauit terram ne optimam elegisse uideretur, 
sed accepit a principibus omnium tribuum: tamnath-seraath in monte 
ephraim.
</p><p>hic est autem terminus terrae: ad plagam septemtrionalem a mari 
magno uia ethalon uenientibus sadada, emath, berotha, sabarim, quae est 
inter medium damasci et confinium emath, atrium thicon quae est iuxta 
auran (siue auranitidis); et erit terminus a mari usque ad 'atrium enom'
 (siue 'aser-enan') terminus damasci; et ab aquilone ad aquilonem 
terminus emath, plaga septemtrionalis. inter descriptionem terrae 
sanctae duodecim tribuum iosue filii nun, quae nunc per hiezechiel fieri
 imperatur, hoc interest, quod ibi in tribus sorte terra diuiditur, hic 
domini iubentis arbitrio delegatur. in numerorum igitur libro, in quo 
omnis terra repromissionis per quattuor plagas breui sermone diuiditur, 
ab aquilone, id est a plaga septemtrionali, ista descriptio est: porro 
ad septemtrionalem partem a mari magno termini incipient, peruenientes 
usque ad montem altissimum, a quo uenies in emath usque ad terminos 
sedada. ibunt que confinia usque zephrona et 'uillam enan' (siue 
'aser-enan'). dicunt que hebraei septemtrionalem plagam incipere a mari 
magno, quod palaestinae, phoenicis, et syriae quae appellatur coele, 
ciliciae que praetenditur littoribus, et per aegyptum tendit ad libyam. 
quod autem dicit: peruenientes terminos usque ad montem altissimum, idem
 hebraei autumant uel amanum montem significare uel taurum - quod nobis 
uidetur uerius -. a quo, inquit, uenies in 'emath', quae nunc 
'epiphania' nominatur ab antiocho crudelissimo tyrannorum nomine 
commutato, nam cognomentum habuit epiphan�s~g. usque ad terminos, 
inquit, sedada, qui locus et in praesenti hiezechiel ponitur lectione. 
ibunt que confinia usque zephrona, quam urbem hodie zephyrium oppidum 
ciliciae uocant. hoc autem quod sequitur: et 'uilla enan' (pro quo in 
hebraico scriptum est 'aser-enon' siue '-enan'), et praesens continet 
locus.
et interim secundum historiam breuiter strinxisse sufficiat et tam 
numerorum quam hiezechielis descriptionem sibi ex latere copulasse, ut 
prudens lector intellegat in quibus uel eadem uel uicina uel diuersa 
memorarint; nunc, interpretatis nominibus singulorum, sequamur 
anag�g�n~g, et quid nobis uideatur in singulis, praebente domino 
disseramus. 'ethalon' interpretatur 'incunabula moeroris'; 'sedada', 
'latus eius', a latere non a latitudine intellege; 'emath', 'furor' qui 
graece dicitur cholos~g; 'berotha', 'putei'; 'sabarim', 'circuitus 
montium'; 'damascus', 'sanguis sacci' et 'osculi' siue 'poculi'; 'domum'
 autem siue 'atrium thicon', symmachus interpretatur 'atrium medium' 
quod pergit ad terminos 'auran', igitur 'thicon' 'medium' sonat; 'auran'
 - quam lxx in graecum uertere sermonem 'auranitidis' -, 'iracundiam'; 
'asar' autem '-enon' - qui est terminus damasci -, in lingua nostra 
dicitur 'atrium fontis'. septemtrionalis igitur plaga incipit a mari 
magno et per uiam 'ethalon' quod interpretatur 'incunabula moeroris'; 
per paenitentiam uenit ad 'sadada' ubi est 'ex latere' declinatio: 
intellegimus enim impendentem nobis 'emath' hoc est 'indignationem' dei,
 siue 'emath' 'ueritate' comperta, aperiuntur nobis 'putei' 'berotha' 
quos foderunt principes abraham, isaac et iacob, longo que 'circuitu' 
peruenimus ad 'montes' 'sabarim' qui positi sunt inter 'damascum' hoc 
est 'sanguinem cilicii', et confinium 'emath' ut supra diximus 
'ueritatis' - sicut enim per moerorem declinamus mala impendentia et ex 
latere deuitamus, sic post sanguinem et cilicium uitae sanguinariae, 
antequam ueniamus ad confinia emath, circuimus et peruenimus ad montes 
de quibus scriptum est: montes in circuitu eius, et dominus in circuitu 
populi sui -, qui locus appellatur 'atrium thicon', hoc est 'atrium 
medium' ut interpretatus est symmachus, iuxta terminos 'auran' quod 
'iracundiam' sonat - ut cum propheta dicamus: iram domini sustinebo 
quoniam peccaui ei -, et a mari usque terminos damasci: in quo et 
apostolus paulus, a furore iudaico et effusione ecclesiastici sanguinis,
 lumen caecitate conspexit et, assumpto cilicio persecutionis ueteris, 
euangelium praedicauit, ut perueniret ad 'atrium fontis' aeterni et, in 
aquilone quondam positus, apprehenderet terminum ueritatis.
</p><p>porro plaga orientalis de medio auran et de medio damasci et de 
medio galaad et de medio terrae israel, iordanis disterminans ad mare 
orientale; metiemini plagam orientalem. pro quo in numerorum libro ita 
scriptum reperi: inde metientur fines contra orientalem plagam de 'uilla
 enan' (hoc est 'aser-enon') usque sephama, et de sephama descendent 
termini rebla contra fontem; inde peruenient contra orientem ad mare 
chenereth, et tendent usque iordanem, et ad ultimum claudentur mari. 
supra dixerat: et erit terminus a mari usque ad eser-enon terminus 
damasci: a fine igitur septemtrionalis plagae, hoc est atrio enan, 
tendunt fines iuxta numerorum librum usque sephama, quam hebraei apamiam
 nominant, et de apamia descendent termini in rebla, quae nunc syriae 
uocatur antiochia; et ut scias reblam hanc significare urbem quae nunc 
in syria-coele nobilissima est, sequitur: contra fontem, quem perspicuum
 est significari daphnen, de quo fonte supradicta urbs aquis 
abundantissimis fruitur - hic autem locus a cnaeo pompeio, qui primus 
iudaeam romano subegit imperio, militari manu consitus est, et ab eo - 
iuxta fabulam poetarum - daphnes nomen accepit ob lauros et cyparissos, 
quae arbores et in ipso loco frequentissimae sunt -. inde, inquit, 
peruenient termini contra orientalem plagam ad mare chenereth: usque ad 
stagnum tyberiadis; mare autem dicitur cum habeat dulces aquas, iuxta 
idioma scripturarum quae congregationes aquarum appellant maria. et 
tendent, inquit, termini usque iordanem, et ad ultimum claudentur mari: 
uel mari mortuo uel, ut alii putant, lingua maris rubri, in cuius 
littore ahila posita est ubi nunc moratur legio et praesidium romanorum.
 hoc iuxta numerorum librum dictum sit. iuxta hiezechiel uero: de medio 
auran, quod est oppidum damasci in solitudine, et de medio galaad, qui 
mons libani collibus copulatur, cecidit in sortem ruben et gad et 
dimidiae tribus manasse, et est a tergo phoenicis et arabiae - ad quem 
montem usque peruenit de carris profectus iacob et comprehensus est a 
laban; de quo et hieremias loquitur: galaad tu mihi, initium libani, 
quam cepit de amorrhaeorum regione galaad filius machir, filii manasse 
-; finis que huius plagae: iordanis fluuius determinans et mare 
orientale, quod in hoc loco mare mortuum non linguam maris rubri 
intellegunt. dicamus iuxta tropologiam. post terminos aquilonis longo 
circuitu per ethalon et sedada et berotha, sabarim quoque et thicon et 
auran et damascum et atrium enom, ad emath usque peruenit orientalis 
plaga: de medio 'iracundiae' 'auran', et medio 'damasci' 'sanguine' 
uidelicet 'paenitentiae', et de medio 'galaad' quod interpretatur 
'reuelatio' uel 'tumulus testimonii': ut, post iram et paenitentiam, 
spem salutis ostendat, et de medio terrae 'israel' quae 'uisionem' 
continet 'pacis', usque ad dulcissima iordanis fluenta pertingat, quae 
longe separato mari lumen orientis consequitur, ita ut 'fluuio' 
'iordanis', qui interpretatur 'riuus iudicii', et 'torrentis' termino 
finiatur; quod autem in septuaginta ponitur 'phoeniconos' id est 
'palmeti', in hebraeo non habetur, pro quo nos 'metiemini' interpretati 
sumus: error que manifestus, quod pro 'thamoddu', litterae decepti 
similitudine 'daleth' et 'res', legerunt 'thamorru'.
</p><p>plaga autem australis meridiana a thamar usque ad aquas 
contradictionis (siue ad aquas 'mariboth' - hoc enim 'contradictio' siue
 diadikasmoi~g, hoc est 'iurgia', sonant -) cades quoque, et torrens 
usque ad mare magnum; haec est plaga ad meridiem australis. pro quo in 
numerorum libro ita scriptum est: incipiet a solitudine sin, quae est 
iuxta edom, et habebit terminos contra orientem mare. qui circuibunt 
australem plagam per ascensum scorpionis, ita ut transeant senna et 
perueniant in meridiem usque cadesbarne, unde egredientur confinia ad 
uillam nomine addar, et tendent usque ad asemona. ibit que per gyrum 
terminus ab asemona usque ad torrentem aegypti, et maris magni littore 
finietur. quod breuiter hoc significat - ne per occasionem hiezechielis 
ad expositionem uideamur numerorum transire latissimam -: a solitudine 
sin quae est iuxta edom, et mari rubro terminum circuire, et, per 
ascensum scorpionis et per senna et cadesbarne et atrium addar et 
asemona, peruenire usque ad torrentem aegypti qui iuxta urbem 
rinocoruram mari influit; hic uero terminus plagae australis, hoc est 
meridianae, incipit a thamar - quae urbs in solitudine est, quam et 
salomon miris operibus exstruxit, et hodie palmyra nuncupatur, hebraeo 
que sermone 'thamar' dicitur quae in lingua nostra 'palmam' sonat - 
usque ad aquas contradictionis cades, quam in deserto esse non dubium 
est, et torrens ingrediens mare magnum hoc quod aegypti palestinae que 
praetendit littoribus, est haec est plaga australis ad meridiem. post 
plagam ergo aquilonis et orientis quando ortus nobis fuerit sol 
iustitiae, accipimus meridianam plagam quando totum nobis desuper lumen 
infunditur et cum abraham inimus conuiuium et inebriamur uino - quod: 
laetificat cor hominis - cum ioseph et fratribus; incipit autem ista 
possessio et hi termini a 'thamar', a 'palma' uidelicet uictoria que 
uitiorum, usque ad aquas contradictionis: semper enim uirtutibus 
contradicitur - unde et praedicationi euangelicae, iudaei contra paulum 
disserentes, in toto orbe asserunt contradici; et in euangelio legimus, 
simeone dicente: hic erit in ruinam et resurrectionem multorum, et in 
signum cui contradicetur -, omnis autem contradictio est 'sanctitatis', 
quod interpretatur 'cades' - dicente psalmista: concutiet dominus 
desertum cades: quod uidelicet primum non habebat domini sanctitatem, 
sed concussum est atque commotum, ut reciperet hospitem deum qui dicit: 
super quem requiescet spiritus meus, nisi super humilem et quietum et 
trementem uerba mea? -; post desertum cades, usque ad mare magnum in 
meridie plagae australis, torrens est, de quo supra diximus, qui non de 
terra sed de caelo pluuias habet diuersarum uirtutum uarietate 
collectas. et plaga maris, mare magnum a confinio per directum donec 
uenias emath; hoc est plaga maris. de qua manifestius et breuius scribit
 numerorum liber: plaga autem occidentalis a mari magno incipiet, et 
ipso fine cludetur, hoc est de mari usque ad mare: a torrente uidelicet 
rinocorure qui in mare influit, usque ad eum locum qui est contra emath 
urbem syriae, de qua supra diximus. occidens autem iuxta leges 
tropologiae semper in mari est, semper in salo et fluctibus ubi cotidie 
naufragia suscitantur et miserorum neces et diuitiarum et mercium 
amissio; et tamen, cum haec omnia patientia fregerimus, uenimus per 
directum ad 'emath', hoc est ad domini 'ueritatem', qui uictis 
persecutionibus aeterna nobis praemia repromisit.
</p><p>et diuidetis terram istam uobis per tribus israel; et mittetis 
eam in hereditatem, uobis et aduenis qui accesserunt ad uos, qui 
genuerint filios in medio uestro, et erunt uobis sicut indigenae inter 
filios israel: uobis cum diuident possessionem in medio tribuum israel; 
in tribu autem quacumque fuerit aduena, ibi dabitis possessionem illi, 
ait dominus deus. per hoc capitulum discimus - et decutitur supercilium 
iudaeorum - nihil inter israel et gentium populum esse diuisum: si enim 
aduenis et alienigenis cum his qui sunt de populo israel, hoc est 
indigenis, terra diuiditur, nulli dubium eandem esse hereditatem populo 
gentium et populo iudaeorum, si tamen conuersi fuerint ad cultum dei 
israel - quod proprie nomen possidet christianum -, habentibus iudaeis 
legis litteram et nobis spiritum, illis tenentibus membranas et nobis 
eum qui scriptus est in membranis; et apud moysen sorte terra diuiditur,
 hic autem ut diximus, domini iudicio delegatur, una que possessio est 
aduenae et israeli, et in singulis tribubus datur hereditas, iubente 
domino deo.
</p><p>et haec nomina tribuum: a finibus aquilonis iuxta uiam ethalon 
pergentibus emath atrium enon, terminus damasci ad aquilonem iuxta 
emath, et erit ei plaga orientalis mare, dan una. et a termino dan a 
plaga orientali usque ad plagam [maris], aser una. et super terminum 
aser a plaga orientali usque ad plagam maris, neptalim una. et super 
terminum neptalim a plaga orientali usque ad plagam maris, manasse una. 
et super terminum manasse a plaga orientali usque ad plagam maris, 
ephraim una. et super terminum ephraim a plaga orientali usque ad plagam
 maris, ruben una. et super terminum ruben a plaga orientali usque ad 
plagam maris, iuda una descripta terrae sanctae possessione tam iuxta 
praesentem hiezechielis prophetiam quam iuxta numerorum librum, nunc 
singularum tribuum a plaga orientali usque ad plagam occidentis id est 
maris possessio describitur.
et primum fines accipiunt ab aquilone iuxta uiam ethalon pergentibus 
emath, 'atrium' - siue 'aser' - enon, terminum damasci ad aquilonem 
iuxta emath, de quibus ante iam diximus; incipit autem primum tribus 
dan, secundum aser, tertia neptalim, quarta manasse, quinta ephraim, 
sexta ruben, septima iudae: hoc est a sinistra parte, et completur 
numerus septenarius. - deinde primitiae sacerdotum et leuitarum, et 
sanctuarium domini in medio, sanctum que sanctorum; urbs quoque ipsa 
describitur per singula latera in quadrum, quattuor milia et quingentos 
habens calamos; suburbana quoque sacerdotum et leuitarum per ordinem 
describuntur, et possessio principis; rursum que a parte dextera 
succedunt quinque tribus, a plaga similiter orientis usque ad plagam 
occidentis, quarum prima est beniamin, secunda simeon suam specialiter 
habens possessionem et nequaquam ut prius mixtam cum iuda, tertia 
isachar, quarta zabulon, quinta gad; portae que ciuitatis ternae per 
singulas plagas, et nomen ipsius ciuitatis quod in fronte pontificis 
auri lamina continetur - de quibus uniuersis in suis disseremus locis -.
 hoc quoque notandum, quod quadraginta octo ciuitatum, quae in numerorum
 uolumine tribui leuiticae dantur ad habitandum cum suburbanis suis, hic
 silentur nomina et ciuitates fugitiuorum, quarum tres trans iordanem, 
bosor uidelicet et ramoth et gaulon, in duabus et dimidia tribu datae 
sunt, et tres infra iordanem, cedes uidelicet et sichem et chariatharbe:
 neque enim opus erat, in descriptione mystica et habitatione sanctorum 
et conuersatione perfecta, fugitiuorum describi auxilia quibus israel 
indiguit adhuc in terra positus et per multos labores atque discrimina 
ad hanc ciuitatem uenire festinans et in singulis sanctis loquens: 
aduena sum atque peregrinus sicut omnes patres mei, et in alio loco: 
habitaui cum habitantibus cedar, multum peregrinata est anima mea.
</p><p>et super terminum iuda a plaga orientali usque ad plagam maris 
erunt primitiae quas separabitis, uiginti quinque milia latitudinis, et 
longitudinis, sicuti singulae partes a plaga orientali usque ad plagam 
maris; et erit sanctuarium in medio eius. primitiae quas separabitis 
domino, longitudo uiginti quinque milia, et latitudo decem milibus. 
superfluum est disserta disserere et in quibus supra laborauimus, quasi 
non sint dicta, iterum laborare. post septem tribuum terminos, ab 
oriente usque ad occidentem describuntur primitiae, quarum latitudo 
teneat uiginti quinque milia calamorum, longitudo uero sicuti tenent 
singulae tribus ab oriente usque ad mare, cuius longitudinis incertus 
est numerus: neque enim in singularum descriptione tribuum mensura 
descripta est, sin autem latitudo habet uiginti quinque milium 
calamorum, conici datur multo maiorem esse numerum longitudinis quae 
semper maior est latitudine. in medio autem sanctuarium ponitur iuxta 
primitias quae sunt domino separatae, longitudinis uiginti quinque 
milium calamorum et latitudinis decem milium - quae legens nihil aliud 
possumus dicere, nisi illud apostoli: o profundum diuitiarum et 
sapientiae et scientiae dei! quam inscrutabilia iudicia eius, et 
inuestigabiles uiae eius!, et alio loco: ut possitis comprehendere cum 
omnibus sanctis quae sit latitudo et longitudo et sublimitas et 
profundum, scire etiam supereminentem scientiae caritatem christi, ut 
impleamini in omnem plenitudinem dei -. uiginti quinque autem numerum 
referri ad sensus - de quibus dictum est: sensum diuinum possidebis -, 
et decem milium ad perfectam consummatam que uirtutem - quae decalogo 
ueteris instrumenti ad euangelicum perueniat sacramentum, et prius breui
 sermone perstrinximus, et hic ex parte commonebimus: si enim ab uno 
addens numero ad quattuor peruenias, denarium implebis numerum, atque 
ita fiet, ut et uetus testamentum constringatur in nouo et nouum in 
ueteri dilatetur -.
</p><p>haec autem erunt primitiae sanctuarii sacerdotum, ad aquilonem 
longitudinis uiginti quinque milium, et ad mare latitudinis decem milia,
 sed et ad orientem latitudinis decem milia, et ad meridiem longitudinis
 uiginti quinque milia; et erit sanctuarium domini in medio eius: 
sacerdotibus sanctuarium, de filiis sadoc qui custodierunt caeremonias 
meas, et non errauerunt cum errarent filii israel, sicut errauerunt 
leuitae. et erunt primitiae de primitiuis terrae sanctum sanctorum iuxta
 terminum leuitarum. quattuor primitiarum sanctuarii describuntur 
plagae, quae non ad populum uel ad uulgus ignobile, neque ad leuitas 
inferiorem gradum, sed proprie ad cultum pertinet sacerdotum: aquilonis 
uidelicet et occidentis et orientis et austri, et per partes profectuum 
ordo narratur: ut, aquilonis frigora relinquentes, ueniamus ad 
occidentem quo scilicet occidant nobis uitia atque intereant, et inde 
transeamus ad orientem, orto que nobis sole iustitiae ueniamus ad 
meridiem in qua clarissimum lumen atque perfectum est; et tam ab 
aquilone usque ad mare, quam ab oriente usque ad meridiem, uiginti 
quinque milia longitudinis et latitudinis decem milia sint, ut ubique 
eadem longitudinis et latitudinis mensura seruetur. sanctuarium autem 
(id est templum) domini, in medio erit primitiarum sacerdotalium, et 
aequo latere ex omni parte uallabitur; et quia dixerat: hae autem erunt 
primitiae sanctuarii sacerdotum, ne communi uocabulo omnes sacerdotes 
uindicarent sibi huius loci possessionem et caeremonias obseruandas, 
ponit specialiter inferens: sacerdotibus sanctuarium erit de filiis 
'sadoc' - qui interpretatur 'iustus' de quo dicitur: iustus dominus et 
iustitias dilexit, aequitatem uidit uultus eius; pro 'sadoc' septuaginta
 scribunt 'saduc'. iste sadoc loquitur in euangelio: non enim pater 
iudicat quemquam, sed omne iudicium dedit filio, et de hoc, sub nomine 
salomonis, mystice propheta decantat: deus, iudicium tuum regi da, et 
iustitiam tuam filio regis -. illi autem sacerdotes domini sanctuarium 
possidebunt et custodient caeremonias eius: qui non errauerunt cum 
errarent filii israel atque leuitae, de quibus in superioribus 
disputatum est: qui non offerunt uictimas sed, priuilegio nominis et 
erroris sui humilitate contenti, semper loquuntur in corde: iniquitatem 
meam ego cognosco, et peccatum meum contra me est semper - audiat hoc 
sacerdotalis gradus et arianae persecutionis ardore superatus ac uerae 
postea fidei, ne opibus careat et potentia colla submittens, sufficere 
sibi si non expellatur e templo, si pristini nominis umbram quandam et 
imaginem teneat, et non resupinus ructans que delicias quasi immaculatus
 et purus de excelsissimo throno nobis imperitiae suae et barbarae 
garrulitatis ructet nauseam -. erunt enim, inquit, 'eis' primitiae de 
primitiis terrae - hoc est sacerdotibus et: qui non errauerunt cum 
errarent filii israel et leuitae; primitiae autem de primitiis, sicut 
decimarum decimae -, sanctum que sanctorum iuxta terminum leuitarum, ut 
habeant quidem leuitae confinia sacerdotum, sed umbilicum, id est medium
 eius et ipsam possessionem tenere non ualeant.
</p><p>sed et leuitis similiter iuxta fines sacerdotum, uiginti et 
quinque milia longitudinis et latitudinis decem milia, omnis longitudo 
uiginti et quinque milium et latitudo decem milium; et non uenundabunt 
ex eo, neque mutabunt (siue metientur) nec transferentur primitiae 
terrae (siue auferentur), quia sanctificatae sunt domino. quinque milia 
autem quae supersunt in latitudine per uiginti quinque milia, profana 
erunt urbis in habitaculum et in suburbana, et erit ciuitas in medio 
eius. quod nos uertimus in 'profanum' pro quo aquila beb�lon~g, 
symmachus et theodotio laikon~g transtulerunt, septuaginta dixere 
proteichisma~g, quod 'antemurale' possumus dicere: 'profanum' autem est 
et 'laicum' id est 'uulgare' quod omni populo habitare passim licet; 
illud autem quod dixerunt: nec mensurabitur nec auferetur pro eo quod 
nos diximus: non mutabitur neque transferetur, sensum non habere 
perspicuum est. describitur quoque leuitarum possessio, quae uicina 
quidem est finibus sacerdotum, et eadem habet spatia in longitudine et 
in latitudine pro multitudine leuitarum, quae habet paucitas sacerdotum,
 sed tamen propriis utitur terminis et intellegit se a sacerdotali gradu
 esse deiunctam ad decutiendam superbiam ministrorum qui, ignorantes 
humilitatem status sui, ultra sacerdotes, hoc est presbyteros, 
intumescunt: se dignitate non merito sed diuitiis aestimant; certe qui 
primus fuerit ministrorum quia per singula contionatur in populo sed a 
pontificis latere non recedit, iniuriam putat si presbyter ordinetur, et
 non meminit mensarum et uiduarum minister in obsequium se non solum 
sacerdotum sed et uiduarum et pauperum delegatum. et non uenundabunt, 
inquit, ex eo neque mutabunt, ut permaneat leuiticae distributionis 
aeterna possessio nec uincatur pretio meritum dignitatis nec ab alio 
transferatur ad alium: quia quae sanctificatae sunt domino non sunt 
eorum quibus data sunt sed eius cuius nomine possidentur. quinque milia 
autem quae supersunt in latitudine per uiginti quinque milia - 
subauditur 'longitudinis' -, profana erunt urbis, ut cunctis habitare 
liceat israelitis omni que de plebe, non quo immunda sint aut aliquid in
 habitatione terrae sanctae contaminatum putetur et sordidum, sed quo 
praeter sacerdotes omnibus in eis habitare permissum sit; per quae 
intellegimus cuncta quae referimus ad sensus, hoc est ad corporis 
uoluntates: quae uisu et auditu, tactu, odore et sapore capimus, esse 
profana et templi sanctimoniam non habere, nec sacerdotalis esse 
priuilegii sed laicae uilitatis. ciuitas autem erit in medio - de qua 
scriptum est: fluminis impetus laetificat ciuitatem dei, et: non potest 
ciuitas abscondi super montem posita -, de qua dicemus in 
consequentibus. proteichisma~g hoc est 'antemurale', et diast�ma~g id 
est 'spatium' quod septuaginta pro 'suburbanis' interpretati sunt, quem 
sensum in hoc loco habeat ignoramus.
</p><p>et haec mensurae eiusdem: ad plagam septemtrionalem quingenti et 
quattuor milia, et ad plagam meridianam quingenti et quattuor milia, et 
ad plagam orientalem quingenti et quattuor milia, et ad plagam 
occidentalem quingenti et quattuor milia. quod dicit: et hae mensurae 
eius, subaudiendum est ciuitatis; in fine enim praeteriti capituli 
positum est: et erit ciuitas in medio eius, id est terrae. primum que a 
plaga septemtrionali incipit et e regione ponit plagam meridianam, 
rursum que par reddit pari ut orientali plagae e contrario ponat 
occidentalem id est mare, singula que latera ciuitatis habent quattuor 
milia et quingentos calamos qui faciunt supputati undecim milia passuum 
et octoginta quinque, ut simul omnis urbs, sicut in fine huius uoluminis
 scribitur, per circuitum habeat decem et octo milia calamorum, qui 
faciunt quadraginta quattuor milia passuum et trecentos quadraginta - 
unde et quadragesimus quartus psalmus, qui inscribitur: in finem, pro 
his qui commutabuntur, et pertinet 'ad ididia' id est 'ad amabilem 
domini' siue, ut interpretatus est aquila, 'pro liliis', symmachus que 
'pro floribus', ecclesiae, quae urbs domini est, et continet sacramenta,
 de qua scribitur in eodem psalmo: astetit regina a dextris tuis in 
uestitu deaurato, circumdata uarietate, et iterum: omnis gloria filiae 
regis intrinsecus, ut non sit similis sepulcris forinsecus dealbatis sed
 et intus et foris omnia lauet paropsidis -. cum que recesserimus ab 
aquilone uento frigidissimo, transimus ad meridiem et, post ortum in 
nobis lumen scientiae, occasum fortitudinum formidamus, nequaquam 
praeterita sed futura considerantes, nec habentes certam uirtutis 
possessionem, sed cotidie in oratione dicentes: ne inducas nos in 
tentationem, quam ferre non possumus.
</p><p>erunt autem suburbana ciuitatis ad aquilonem ducenti 
quinquaginta, et ad meridiem ducenti quinquaginta, et ad orientem 
ducenti quinquaginta, et ad mare ducenti quinquaginta. pro 'suburbana' 
quae hebraice dicuntur 'magras', rursum septuaginta diast�ma~g id est 
'spatium' transtulerunt. quod autem dicitur 'ducenti quinquaginta' per 
singulas plagas, subauditur 'calami' qui sena cubita habent et unum 
palmum, et per singula latera faciunt passus sescentos decem et septem 
paulo minus, et in commune mille calamos, habentes passus duo milia 
quadringentos sexaginta octo: quae spatia muros per circuitum ambiunt 
ciuitatis, ut inter urbem et ea quae reliqua sunt diuidant. ex quo 
ostenditur, nullum de his spatiis et exercentium opera ciuitatis 
capiendorum que fructuum habere licentiam, sed uacare ab usu et opere 
hominum, ut circummuralia urbis, sponte nascentium uirgultorum atque 
herbarum et ceterorum quae terra gignit, habeant amoenitatem.
</p><p>quod autem reliquum fuerit in longitudine secundum primitias 
sanctuarii, decem milia in orientem et decem milia in occidentem, erunt 
sicut primitiae sanctuarii, et erunt fruges eius in cibum (uel in panes)
 his qui seruiunt (uel operantur) [in operibus] ciuitatis. seruientes 
autem (uel operantes) [in operibus] ciuitatis, ciuitati seruient (siue 
operabuntur) ex omnibus tribubus israel. omnes primitiae uiginti quinque
 milium, per uiginti quinque milia in quadrum, separabuntur in primitias
 sanctuarii et possessionem ciuitatis. post urbis sanctae descriptionem 
et suburbana eius, reliquam partem primitiarum sanctuarii, decem milia 
calamorum in orientem, et alia decem milia ad occidentem tendentium, 
delegari [uult] his qui opera ciuitatis exercent ad uarios usus et 
quibuscumque urbs indiget, ut scilicet serantur et ex frugibus quae in 
hoc terrae nascuntur spatio uescantur operarii, qui uel moenia urbis 
exstruunt uel interrupta et ruinosa restituunt, ut habeat ciuitas cultum
 suum et sarta tecta, cum poposcerit necessitas, instaurentur - et hoc 
non solum in israel uel in possessionem terrae sanctae, quae 
spiritaliter ecclesiae mysteria continent, sed in romano quoque fieri 
probamus imperio, ut quaedam uillae sint pertinentes ad iura urbium uel 
regia munificentia uel hereditatibus et donatione multorum, ne scilicet 
paulatim aedificia collabantur et aedes publicae, quae ornamento sunt 
ciuitati, longa uexentur incuria -. operarii autem, inquit, (siue qui 
seruiunt in operibus ciuitatis) erunt ex omnibus tribubus israel, ut 
nullus se ab operibus ciuitatis immunem putet, sed omnes certatim 
exstruant ecclesiam - quod in tabernaculo quoque factum legimus, ut, pro
 uarietate uirium, alius aurum et argentum, coccum, byssum et purpuram 
uaria que et diuersa subtegmina, alii pelles et caprarum offerent pilos,
 et, cum essent dona diuersa pro qualitate substantiae, unum donantium 
esse praemium, immo maius eorum qui parua quidem obtulerint sed maiora 
pro uiribus, in exemplum uiduae pauperis quae duo minuta in gazophylacii
 dona mittebat et domini iudicio est laudata dicentis: uere dico uobis 
quia uidua haec paupercula plus quam omnes misit; nam omnes hi ex 
abundanti sibi miserunt in munera dei, haec autem ex eo quod deest illi,
 omnem uictum suum quem habuit, misit -. sicut ergo diximus de operibus 
ciuitatis, sic illud breuiter perstringendum est, quod omnes primitiae 
sanctuarii et possessio ciuitatis, pariter supputata per quadrum, 
contineat milia ducenta quadraginta sex et partem tertiam - si enim 
uiginti quinque milia calamorum - qui senos cubitos habent et palmum 
unum - faciunt nostra, hoc est romana, sexaginta et unum milia et 
sescentos sexaginta septem passus, nulli dubium est haec, in quadruplum 
supputata, superiorem efficere numerum -, ex quo perspicimus omnia 
intellegenda spiritaliter, et ecclesiae possessionem multo latiorem esse
 quam quondam fuit in iudaea, qui nec accepere quidem partes terrae 
sanctae, sed ex singulis tribubus quadraginta et octo ciuitatum, non ex 
pleno possessionem sed habitationem et hospitia susceperunt, ut ipsi 
quoque qui uidentur laici nec peruenisse ad sacerdotalem et leuiticum 
gradum, tamen, si operentur in domini ciuitatem, uescantur de terra 
sancta, mitium, terra que credentium, quorum unus loquebatur: credo 
uidere bona domini in terra uiuentium.
</p><p>quod autem reliquum fuerit principis erit, ex omni parte (siue 
hinc inde) primitiarum sanctuarii et possessionis ciuitatis, e regione 
(siue contra faciem) uiginti quinque milium primitiarum usque ad 
terminum orientalem, sed et a mari e regione (siue contra faciem) 
uiginti quinque milium usque ad terminum maris similiter in partibus 
principis erit; et erunt primitiae sanctuarii et sanctuarium templi in 
medio eius. de possessione quoque leuitarum et de possessione ciuitatis 
in medio partium principis, erit in terminum iuda et in terminum 
beniamin, et ad principem pertinebit. de hoc principe supra plenius 
disputatum est et quod tantum solus acciperet quantum una tribus; nunc 
autem aliud discimus: quod ex cunctis tribubus quidquid reliquum fuerit,
 hic solus accipiat, ut nulla tribus sit quae principi dona non offerat,
 non aliunde sed ex primitiis quae templo et sanctuario et delegatis 
urbis partibus seruiunt - hoc est enim quod dicit: e regione (siue 
contra faciem) uiginti quinque milium primitiarum usque ad terminum 
orientalem (siue usque ad terminum orientalem maris), ut sint primitiae 
inter septem et quinque, et in ipsis primitiis ciuitas et suburbana 
eius, et in medio ciuitatis sanctuarium templi -. sed et de possessione 
leuitarum et de possessione ciuitatis quidquid reliquum est, principi 
deputabitur, erit que pars extrema septem tribuum uicina primitiis et 
ciuitati et templo in tribu iuda, et pars extrema quinque tribuum, eodem
 iure quo supra, in tribu beniamin, ipsa que extrema pars ad principem 
pertinebit. ex quo scripturae sanctae sacramenta miranda sunt, et 
cogitanda magis quam eloquio proferenda. in priori enim diuisione 
terrarum trans iordanem per moysen, duabus tribubus ruben et gad et 
dimidiae tribui manasse terra diuisa est; intra iordanem autem, per 
iosue filium nun et eleazarum filium aaron, iudas possedit ab austro, et
 ephraim et manasse tribus dimidia ab aquilone: postea uero de silo 
missis exploratoribus per singulas tribus et descriptione terrae allata 
ad iosue et eleazar, beniamin iuxta iudam ab austro et iuxta ephraim et 
dimidiam tribum manasse accepit possessionem; secunda tribus simeon 
hereditatem accepit in tribu iuda - ut impleretur quod scriptum est de 
leui et simeon: diuidam eos in iacob, et dispergam eos in israel -; 
tertia zabulon galilaeam accepit, in qua est mons thabor; quarta 
isachar, ubi est iezrael, usque ad iordanem; quinta aser, usque ad 
montem carmelum qui imminet mari magno, tyrum que et sidonem; sexta 
neptalim, in galilaea usque ad iordanem, ubi tiberias quae olim 
appellabatur chenereth; septima dan, usque ioppen ubi sunt urbes aialon 
et selebi et emmaus quae nunc appellatur nicopolis, licet postea 
legerimus quod ceperint sibi, transcensis aliis tribubus, urbem lesem in
 tribu dan, quae hodie appellatur paneas. cum haec se ita habeant et 
inter priorem tribuum descriptionem et quae nunc habetur tanta 
diuersitas sit, hoc consideremus: quomodo et in praesenti descriptione 
et in praeterita inter tribum iuda et beniamin urbs et templum 
collocatum sit: et in priori quidem descriptione iudas erat ab austro et
 beniamin ab aquilone, hic uero e contrario fit ut iudas sit ab aquilone
 et beniamin ab austro; post quem secundus est simeon, tertius isachar, 
quartus zabulon, quintus gad: quinque uidelicet tribus, sicut in 
consequentibus dicitur; scriptum est enim:
</p><p>et reliquis tribubus: a plaga orientali usque ad plagam 
occidentalem, beniamin una. et contra terminum beniamin a plaga 
orientali usque ad plagam occidentalem, simeon una. et super terminum 
simeonis a plaga orientali usque ad plagam occidentis, isachar una. et 
super terminum isachar a plaga orientali usque ad plagam occidentalem, 
zabulon una. et super terminum zabulon a plaga orientali usque ad plagam
 maris, gad una. et super terminum gad ad plagam austri in meridiem, et 
erit finis de thamar usque ad aquas contradictionis cades et hereditas 
contra mare magnum. hoc est terra quam mittetis filiis israel, et hae 
partitiones earum, ait dominus deus. quod in quinque et septem tribubus 
semper in fine ponitur 'una', subintellegitur uel 'pars' uel 'possessio'
 uel 'hereditas', licet aquila et symmachus interpretentur genere 
neutrali to~g horion~g quod significat 'terminum'. illud que breuiter 
attendendum: in extrema quinque tribuum tribum gad - quae in priori 
descriptione trans iordanem fuit - poni eam partem quam iudas prius 
tenuit, ad plagam uidelicet austri in meridiem, et esse terminum de 
thamar usque ad aquas contradictionis cades, hereditatem contra mare 
magnum; thamar ipsa est de qua iam diximus, quam nunc 'palmyram' uocant 
et olim a salomone constructam: 'palma' enim hebraeo sermone 'thamar' 
appellatur, et ab eo quod ibi palmeta sint plurima quidam putant hoc 
sortitam uocabulum. quod que sequitur: usque ad aquas contradictionis 
cades hereditas contra mare magnum (pro quo septuaginta transtulerunt de
 theman et aqua mariboth cades hereditas usque ad mare magnum), illud 
est obseruandum, in hebraico eundem sermonem 'nehela', quia ambiguus 
sit, et 'hereditatem' sonare et 'torrentem', et hic magis torrentem 
accipi debere quam 'hereditatem': iste est enim torrens qui ingreditur 
mare magnum rinocorurae, ut ante iam diximus; cades autem, quae in libro
 iosue appellatur cadesbarne, in deserto est quod extenditur usque ad 
urbem petram; 'mariboth' uero, quod interpretatur 'contradictionis', non
 uocabulum loci est ut plerique aestimant, sed aquarum in quibus populus
 domino contradixit et moyses offendit deum, dicente psalmo: tentauerunt
 eum ad aquam contradictionis, et afflictus est moyses propter eos. 
omnis que terrae sanctae hereditas ab australi plaga iuxta terminos 
aegypti, rinocorurae torrente finitur. et quia 'gad' interpretatur 
'tentatio', in possessione eius de palmetis transimus ad aquas 
contradictionis usque ad 'cades' quae interpretatur 'sancta', ut 
intellegamus nos etiam post uictoriam mundi debere esse sollicitos et 
semper in metu, et recordari illius uersiculi: tentatio est uita hominum
 super terram, et ad sanctitatem aduersariis repugnantibus peruenire, 
sic que obtinere uictoriam; et e uicino torrentem plenum imbrium 
contemplemur.
</p><p>et hi egressus ciuitatis: a plaga septemtrionali quingentos et 
quattuor milia mensurabis. et portae ciuitatis ex nominibus tribuum 
israel: portae tres a septemtrione, porta ruben una, porta iudae una, 
porta leui una. et ad plagam orientalem quingentos et quattuor milia; et
 portae tres: porta ioseph una, porta beniamin una, porta dan una. et ad
 plagam meridianam quingentos et quattuor milia metieris: portam 
simeonis unam, portam isachar unam, portam zabulon unam. et ad plagam 
occidentalem quingentos et quattuor milia; portae eorum tres: porta gad 
una, porta aser una, porta neptalim una. per circuitum decem et octo 
milia, et nomen ciuitatis ex illa die: dominus ibidem. de ambitu 
ciuitatis, quod per latera singula in quadrum quattuor milia quingentos 
calamos habuerit, praeteritus sermo narrauit; qui faciunt decem et octo 
milia calamorum, ut in praesenti quoque capitulo positum est, id est 
quadraginta quattuor milia passuum et trecentos quadraginta passus. nunc
 scribitur per singula latera, hoc est per undecim milia passuum et 
octoginta quinque passus, ternas fuisse portas, quas aquila, symmachus 
et theodotio diexodous~g, septuaginta diekbolas~g uocant, nos 
interpretati sumus 'egressus' et 'exitus' ciuitatis. illud que primum 
breuiter admonendum, easdem tribus in circuitu tabernaculi ita 
castrametatas, ut ad orientem fuerit iudas, isachar et zabulon, filii 
liae, et ad meridiem ruben, simeon, gad, duo filii liae et tertius 
filius zelphae ancillae liae, ad occidentem uero ephraim, manasses et 
beniamin, duo uidelicet filii rachelis - quia ioseph pro tribu leui, 
quae sacrificiis deputata est, in duas tribus ephraim et manassem diuisa
 est -, ad aquilonem autem dan et aser et neptalim, quorum primus et 
tertius filii sunt ballae ancillae rachelis, secundus filius zelphae 
ancillae liae, ignobiles et ad aquilonem positi quippe qui ex ancillarum
 inter se dissidentium stirpe generati sunt. hoc iuxta numerorum librum 
et descriptionem tabernaculi quae iubente deo moysi ore dictata est. 
nostra uero urbs - quae est: ciuitas magni regis: cuius artifex et 
conditor deus est, de qua et psalmista canit: numquid sion dicet: homo 
et homo natus est in ea, et ipse fundauit eam altissimus? - aliam habet 
tribuum in terra sancta descriptionem et mensuram ciuitatis et 
possessionis ordinem et plagas tribuum singularum. primum enim plagae 
aquilonis opponuntur tres portae siue exitus ciuitatis, quorum est 
primogenitus ruben, et iudas regiae stirpis auctor, et leui super cuius 
nomine in tabernaculi et castrorum descriptione nil dictum est: ut 
primogenita possidentes, quasi genus regale et sacerdotale, aquilonis 
frigora contemnamus; secundo uero ad orientem est ioseph, beniamin et 
dan, ambo filii rachel et unus ballae ancillae eius; ad meridiem uero 
simeon, isachar et zabulon, quorum tres liae filii sunt; porro ad 
occidentem gad, aser et neptalim, quorum priores duo filii zelphae sunt 
ancillae liae, tertius filius ballae ancillae rachelis - quis sapiens et
 intelleget haec?
intellegens cognoscet ea? quia rectae uiae domini et iusti ambulabunt in
 eis; praeuaricatores uero corruent in illis -. has duodecim portas siue
 exitus pro qualitate meritorum atque uirtutum singulis tribubus sub 
apostolicis et patriarcharum nominibus arbitror iniugatas, de quibus et 
in apocalypsi ioannis apertius scribitur et mira diuinarum scripturarum 
sacramenta testantur. et necesse est ut talis ciuitas decem et octo 
milia per circuitum teneat calamorum, sub quo numero et in duodeuigesimo
 psalmo lex naturalis descripta, gratia que euangelii describitur, 
quibus ecclesia, id est urbs saluatoris, exstructa est. nomen quoque 
ipsius ciuitatis nequaquam erit ut prius 'hierosolyma' quae 
interpretatur 'uisio pacis', sed 'adonai sam' quod in latinum sermonem 
uertitur 'dominus ibidem': qui numquam recedat ab ea ut a priori populo 
ante discessit dicens ad discipulos: surgite, abeamus hinc, et ad 
iudaeos: relinquetur uobis domus uestra deserta, sed aeternam habeat 
possessionem et sit ei ipse possessio, isdem discipulis repromittens: 
ecce ego uobis cum sum usque ad consummationem saeculi.

</p></dd></blockquote><br /><br /><br /><br /><br /><br /><br /><br /></div></td></tr></tbody></table>
</div> 
</div> 
<div id="sites-canvas-bottom-panel">
<div xmlns="http://www.w3.org/1999/xhtml" id="COMP_page-subpages"> </div>
<div id="sites-attachments-container">
</div>
<a xmlns="http://www.w3.org/1999/xhtml" name="page-comments"></a>
<div xmlns="http://www.w3.org/1999/xhtml" id="COMP_page-comments"><div class="sites-comment-docos-wrapper"><div class="sites-comment-docos"><div class="sites-comment-docos-background"></div><div class="sites-comment-docos-header"><div class="sites-comment-docos-header-title">Comments</div></div><div id="sites-comment-docos-pane" class="sites-comment-docos-pane"></div></div></div></div>
</div>
</div> 
</td> 
</tr>
</table> 
</div> 
</div> 
<div id="sites-chrome-footer-wrapper">
<div id="sites-chrome-footer-wrapper-inside">
<div id="sites-chrome-footer">
</div>
</div>
</div>
</div> 
</div> 
<div id="sites-chrome-adminfooter-container">
<div xmlns="http://www.w3.org/1999/xhtml" class="sites-adminfooter" role="navigation"><p><a class="sites-system-link" href="https://accounts.google.com/ServiceLogin?continue=https://historicalchristianfaith.github.io/Litteral-Patristic-Bible-Commentary/home/ezekiel/st-jerome-on-ezekiel-pt-2&amp;service=jotspot">Sign in</a><span aria-hidden="true">|</span><a class="sites-system-link" href="/site/aquinasstudybible/system/app/pages/recentChanges">Recent Site Activity</a><span aria-hidden="true">|</span><a class="sites-system-link" href="https://historicalchristianfaith.github.io/Litteral-Patristic-Bible-Commentary/system/app/pages/reportAbuse" target="_blank">Report Abuse</a><span aria-hidden="true">|</span><a class="sites-system-link" href="javascript:;" onclick="window.open(webspace.printUrl)">Print Page</a><span aria-hidden="true">|</span><span class="sites-system-link">Powered By</span> <b class="powered-by"><a href="http://sites.google.com/site">Google Sites</a></b></p></div>
</div>
</div> 
</div> 
<script xmlns="http://www.w3.org/1999/xhtml" type="text/javascript">
    window.jstiming.load.tick('sjl');
  </script>
<script xmlns="http://www.w3.org/1999/xhtml" src="https://ssl.gstatic.com/sites/p/e1e319/system/js/jot_min_view__en.js"></script>
<script xmlns="http://www.w3.org/1999/xhtml" type="text/javascript">
    window.jstiming.load.tick('jl');
  </script>
<script xmlns="http://www.w3.org/1999/xhtml">if (webspace.editorResources['text']) {webspace.editorResources['text'].unshift('\/site\/aquinasstudybible\/system\/app\/css\/overlay.css?cb\x3dsimple150goog-ws-leftnone30themedefaultstandard');webspace.editorResources['text'].unshift('\/site\/aquinasstudybible\/_\/rsrc\/1679003416000\/system\/app\/themes\/simple\/standard-css-simple-ltr-ltr.css');}</script>
<script xmlns="http://www.w3.org/1999/xhtml" type="text/javascript">
                    sites.Searchbox.initialize(
                        'sites-searchbox-search-button',
                        {"object":[]}['object'],
                        'search-site',
                        {"label":"Configure search options...","url":"/site/aquinasstudybible/system/app/pages/admin/settings"});
                  </script>
<script xmlns="http://www.w3.org/1999/xhtml" type="text/javascript">
      gsites.HoverPopupMenu.createSiteDropdownMenus('sites-header-nav-dropdown', false);
    </script>
<script xmlns="http://www.w3.org/1999/xhtml" type="text/javascript" defer="true">
            JOT_setupNav("2bd", "Navigation", true);
            JOT_addListener('titleChange', 'JOT_NAVIGATION_titleChange', 'COMP_2bd');
          </script>
<script xmlns="http://www.w3.org/1999/xhtml" type="text/javascript">
              new sites.CommentPane('//docs.google.com/comments/d/AAHRpnXvki2wJUeb6J5OXd5jR8yYx6Ysb1sC2s1ukWVNVLku6eUqAGrti-GhifLGicnesAZJmhmaDNll3wnmT71uFUXgyCL3Pr6EaPtXLegOcJJVjgrspx4JJUetGaGHVA3M6s0W5Qhaw/api/js?anon=true',
                  false, false);
            </script>
<script xmlns="http://www.w3.org/1999/xhtml" type="text/javascript">
  setTimeout(function() {
    var fingerprint = gsites.date.TimeZone.getFingerprint([1109635200000, 1128902400000, 1130657000000, 1143333000000, 1143806400000, 1145000000000, 1146380000000, 1152489600000, 1159800000000, 1159500000000, 1162095000000, 1162075000000, 1162105500000]);
    gsites.Xhr.send('https://historicalchristianfaith.github.io/Litteral-Patristic-Bible-Commentary/_/tz', null, null, 'GET', null, null, { afjstz: fingerprint });
  }, 500);
</script>
<script xmlns="http://www.w3.org/1999/xhtml">
                    window.onload = function() {
                      if (false) {
                        JOT_setMobilePreview();
                      }
                      var loadTimer = window.jstiming.load;
                      loadTimer.tick("ol");
                      loadTimer["name"] = "load," + webspace.page.type + ",user_page";
                      window.jstiming.report(loadTimer, {}, 'https://gg.google.com/csi');
                    }
                  </script>
<script xmlns="http://www.w3.org/1999/xhtml" type="text/javascript">
        JOT_insertAnalyticsCode(false,
            false);
      </script>
<script xmlns="http://www.w3.org/1999/xhtml" type="text/javascript">
    var maestroRunner = new gsites.pages.view.SitesMaestroRunner(
        webspace, "en");
    maestroRunner.initListeners();
    maestroRunner.installEditRender();
  </script>
<script xmlns="http://www.w3.org/1999/xhtml" type="text/javascript" defer="true">
  //<![CDATA[
    // Decorate any fastUI buttons on the page with a class of 'goog-button'.
    if (webspace.user.hasWriteAccess) {
      JOT_decorateButtons();
    }

    // Fires delayed events.
    (function() {
      JOT_fullyLoaded = true;
      var delayedEvents = JOT_delayedEvents;
      for (var x = 0; x < delayedEvents.length; x++) {
        var event = delayedEvents[x];
        JOT_postEvent(event.eventName, event.eventSrc, event.payload);
      }
      JOT_delayedEvents = null;
      JOT_postEvent('pageLoaded');
    })();
  //]]>
</script>
<script xmlns="http://www.w3.org/1999/xhtml" type="text/javascript">
    JOT_postEvent('decorateGvizCharts');
  </script>
<script type="text/javascript">
          JOT_setupPostRenderingManager();
        </script>
<script type="text/javascript">
          JOT_postEvent('renderPlus', null, 'sites-chrome-main');
        </script>
<script type="text/javascript">
          sites.codeembed.init();
        </script>
<div id="server-timer-div" style="display:none"> </div>
<script type="text/javascript">
          window.jstiming.load.tick('render');
          JOT_postEvent('usercontentrendered', this);
        </script>
</body>
</html>
