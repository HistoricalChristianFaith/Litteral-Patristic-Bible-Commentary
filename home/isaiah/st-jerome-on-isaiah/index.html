<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<html xmlns="http://www.w3.org/1999/xhtml" itemscope="" itemtype="http://schema.org/WebPage">
<head>
<meta http-equiv="content-type" content="text/html; charset=UTF-8" />
<meta http-equiv="X-UA-Compatible" content="chrome=1" />
<script type="text/javascript">/* Copyright 2008 Google. */ (function() { /*

Copyright The Closure Library Authors.
SPDX-License-Identifier: Apache-2.0
*/
(function(){function e(g){this.t={};this.tick=function(h,k,f){this.t[h]=[void 0!=f?f:(new Date).getTime(),k];if(void 0==f)try{window.console.timeStamp("CSI/"+h)}catch(m){}};this.getStartTickTime=function(){return this.t.start[0]};this.tick("start",null,g)}var a;if(window.performance)var d=(a=window.performance.timing)&&a.responseStart;var l=0<d?new e(d):new e;window.jstiming={Timer:e,load:l};if(a){var b=a.navigationStart;0<b&&d>=b&&(window.jstiming.srt=d-b)}if(a){var c=window.jstiming.load;0<b&&d>=
b&&(c.tick("_wtsrt",void 0,b),c.tick("wtsrt_","_wtsrt",d),c.tick("tbsd_","wtsrt_"))}try{a=null,window.chrome&&window.chrome.csi&&(a=Math.floor(window.chrome.csi().pageT),c&&0<b&&(c.tick("_tbnd",void 0,window.chrome.csi().startE),c.tick("tbnd_","_tbnd",b))),null==a&&window.gtbExternal&&(a=window.gtbExternal.pageT()),null==a&&window.external&&(a=window.external.pageT,c&&0<b&&(c.tick("_tbnd",void 0,window.external.startE),c.tick("tbnd_","_tbnd",b))),a&&(window.jstiming.pt=a)}catch(g){}})(); })()
</script>
<link rel="shortcut icon" type="image/x-icon" href="//www.google.com/images/icons/product/sites-16.ico" />
<link rel="apple-touch-icon" href="https://ssl.gstatic.com/sites/p/3a3c60/system/app/images/apple-touch-icon.png" type="image/png" />
<script type="text/javascript">/* Copyright 2008 Google. */ (function() { function d(a){return document.getElementById(a)}window.byId=d;function g(a){return a.replace(/^\s+|\s+$/g,"")}window.trim=g;var h=[],k=0;window.JOT_addListener=function(a,b,c){var f=new String(k++);a={eventName:a,handler:b,compId:c,key:f};h.push(a);return f};window.JOT_removeListenerByKey=function(a){for(var b=0;b<h.length;b++)if(h[b].key==a){h.splice(b,1);break}};window.JOT_removeAllListenersForName=function(a){for(var b=0;b<h.length;b++)h[b].eventName==a&&h.splice(b,1)};
window.JOT_postEvent=function(a,b,c){var f={eventName:a,eventSrc:b||{},payload:c||{}};if(window.JOT_fullyLoaded)for(b=h.length,c=0;c<b&&c<h.length;c++){var e=h[c];e&&e.eventName==a&&(f.listenerCompId=e.compId||"",(e="function"==typeof e.handler?e.handler:window[e.handler])&&e(f))}else window.JOT_delayedEvents.push({eventName:a,eventSrc:b,payload:c})};window.JOT_delayedEvents=[];window.JOT_fullyLoaded=!1;
window.JOT_formatRelativeToNow=function(a,b){a=((new Date).getTime()-a)/6E4;if(1440<=a||0>a)return null;var c=0;60<=a&&(a/=60,c=2);2<=a&&c++;return b?window.JOT_siteRelTimeStrs[c].replace("__duration__",Math.floor(a)):window.JOT_userRelTimeStrs[c].replace("__duration__",Math.floor(a))}; })()
</script>
<script>

  

  var breadcrumbs = [{"path":"/site/aquinasstudybible/home","deleted":false,"title":"Home","dir":"ltr"},{"path":"/site/aquinasstudybible/home/isaiah","deleted":false,"title":"Isaiah","dir":"ltr"},{"path":"/site/aquinasstudybible/home/isaiah/st-jerome-on-isaiah","deleted":false,"title":"St. Jerome on Isaiah- Latin Pt. 1","dir":"ltr"}];
  var JOT_clearDotPath = 'https://ssl.gstatic.com/sites/p/3a3c60/system/app/images/cleardot.gif';

  
  var JOT_userRelTimeStrs = ["a minute ago","__duration__ minutes ago","an hour ago","__duration__ hours ago"];

  
  

  

  var webspace = {"gvizGstaticVersion":"current","enableAnalytics":true,"pageSharingId":"jotspot_page","codeembeds":{"outerIframeSrc":"https://www.gstatic.com/jotspot/embeds/code/0f08d42392f2000e7e3f3daf5b427a43/outer_iframe.html","innerIframeSrc":"https://485518199-jotspot-embeds.googleusercontent.com/code/8d87fa64604b2a11fae2ed06104c58d3/inner_iframe.html"},"enableUniversalAnalytics":false,"sharingPolicy":"OPENED","siteTitle":"Patristic Bible Commentary","experiments":{"enableSubpagesGadgetInTakeout":true,"overrideDisableDomainEditing":false,"DisableSiteEditingFeature__disable_site_editing":true,"disableDomainEditing":true},"jot2atari":{"eligibility":"INELIGIBLE"},"onepickUrl":"https://docs.google.com/picker","adsensePublisherId":null,"features":{"moreMobileStyleImprovements":null,"subscriptionDataMigrationInProgress":null,"plusBadge":false},"configProperties":{"disableSiteEditing":null},"isPublic":true,"newSitesBaseUrl":"https://sites.google.com","isConsumer":true,"serverFlags":{"jot2AtariLearnMoreUrl":"https://support.google.com/sites/answer/7035197"},"domainAnalyticsAccountId":"","plusPageId":"","signInUrl":"https://accounts.google.com/AccountChooser?continue=https://sites.google.com/site/aquinasstudybible/home/isaiah/st-jerome-on-isaiah&service=jotspot","analyticsAccountId":"UA-26986930-1","scottyUrl":"/_/upload","homePath":"/","siteNoticeUrlEnabled":null,"plusPageUrl":"","adsensePromoClickedOrSiteIneligible":true,"csiReportUri":"https://gg.google.com/csi","sharingId":"jotspot","termsUrl":"//www.google.com/intl/en/policies/terms/","gvizVersion":1,"editorResources":{"sitelayout":["https://ssl.gstatic.com/sites/p/3a3c60/system/app/css/sitelayouteditor.css"],"text":["https://ssl.gstatic.com/sites/p/3a3c60/system/js/codemirror.js","https://ssl.gstatic.com/sites/p/3a3c60/system/app/css/codemirror_css.css","https://ssl.gstatic.com/sites/p/3a3c60/system/js/trog_edit__en.js","https://ssl.gstatic.com/sites/p/3a3c60/system/app/css/trogedit.css","/site/aquinasstudybible/_/rsrc/1648106489000/system/app/css/editor.css","https://ssl.gstatic.com/sites/p/3a3c60/system/app/css/codeeditor.css","/site/aquinasstudybible/_/rsrc/1648106489000/system/app/css/camelot/editor-jfk.css"]},"sharingUrlPrefix":"/_/sharing","isAdsenseEnabled":true,"domain":"defaultdomain","baseUri":"/site/aquinasstudybible","name":"aquinasstudybible","siteTemplateId":false,"siteNoticeRevision":null,"siteNoticeUrlAddress":null,"siteNoticeMessage":null,"page":{"isRtlLocale":false,"canDeleteWebspace":null,"isPageDraft":null,"parentPath":"/home/isaiah","parentWuid":"wuid:gx:1a8fb60d57f783b","siteLocale":"en","timeZone":"America/Los_Angeles","type":"text","title":"St. Jerome on Isaiah- Latin Pt. 1","locale":"en","wuid":"wuid:gx:def46884991ed26","revision":3,"path":"/home/isaiah/st-jerome-on-isaiah","isSiteRtlLocale":false,"pageInheritsPermissions":null,"name":"st-jerome-on-isaiah","canChangePath":true,"state":"","properties":{},"bidiEnabled":false,"currentTemplate":{"path":"/system/app/pagetemplates/text","title":"Web Page"}},"canPublishScriptToAnyone":true,"user":{"keyboardShortcuts":true,"sessionIndex":"","guest_":true,"displayNameOrEmail":"guest","userName":"guest","uid":"","renderMobile":false,"domain":"","namespace":"","hasWriteAccess":false,"namespaceUser":false,"primaryEmail":"guest","hasAdminAccess":false,"isGoogleAdmin":false},"gadgets":{"baseUri":"/site/aquinasstudybible/system/app/pages/gadgets"}};
  webspace.page.breadcrumbs = breadcrumbs;

  
  var JOT_siteRelTimeStrs = ["a minute ago","__duration__ minutes ago","an hour ago","__duration__ hours ago"];

</script>
<script type="text/javascript">
                window.jstiming.load.tick('scl');
              </script>
<meta name="title" content="St. Jerome on Isaiah- Latin Pt. 1 - Patristic Bible Commentary" />
<meta itemprop="name" content="St. Jerome on Isaiah- Latin Pt. 1 - Patristic Bible Commentary" />
<meta property="og:title" content="St. Jerome on Isaiah- Latin Pt. 1 - Patristic Bible Commentary" />
<meta name="description" content="Bible Commentary Early Church Fathers Medieval Patristic" />
<meta itemprop="description" content="Bible Commentary Early Church Fathers Medieval Patristic" />
<meta id="meta-tag-description" property="og:description" content="Bible Commentary Early Church Fathers Medieval Patristic" />
<style type="text/css">
</style>
<link rel="stylesheet" type="text/css" href="https://ssl.gstatic.com/sites/p/3a3c60/system/app/themes/simple/standard-css-simple-ltr-ltr.css" />
<link rel="stylesheet" type="text/css" href="/site/aquinasstudybible/_/rsrc/1648106489000/system/app/css/overlay.css?cb=simple150goog-ws-leftnone30themedefaultstandard" />
<link rel="stylesheet" type="text/css" href="/site/aquinasstudybible/_/rsrc/1648106489000/system/app/css/camelot/allthemes-view.css" />
<!--[if IE]>
          <link rel="stylesheet" type="text/css" href="/site/aquinasstudybible/system/app/css/camelot/allthemes%2die.css" />
        <![endif]-->
<title>St. Jerome on Isaiah- Latin Pt. 1 - Patristic Bible Commentary</title>
<script type="text/javascript">
                window.jstiming.load.tick('cl');
              </script>
</head>
<body xmlns="http://www.google.com/ns/jotspot" id="body" class=" en            ">
<div id="sites-page-toolbar" class="sites-header-divider">
<div xmlns="http://www.w3.org/1999/xhtml" id="sites-status" class="sites-status" style="display:none;"><div id="sites-notice" class="sites-notice" role="status" aria-live="assertive"> </div></div>
</div>
<div id="sites-chrome-everything-scrollbar">
<div id="sites-chrome-everything" class="">
<div id="sites-chrome-page-wrapper" style="direction: ltr">
<div id="sites-chrome-page-wrapper-inside">
<div xmlns="http://www.w3.org/1999/xhtml" id="sites-chrome-header-wrapper" style="">
<table id="sites-chrome-header" class="sites-layout-hbox" cellspacing="0" style="">
<tr class="sites-header-primary-row" id="sites-chrome-userheader">
<td id="sites-header-title" class="" role="banner"><div class="sites-header-cell-buffer-wrapper"><h2><a href="https://sites.google.com/site/aquinasstudybible/" dir="ltr" id="sites-chrome-userheader-title">Patristic Bible Commentary</a></h2></div></td><td class="sites-layout-searchbox  "><div class="sites-header-cell-buffer-wrapper"><form id="sites-searchbox-form" action="/site/aquinasstudybible/system/app/pages/search" role="search"><input type="hidden" id="sites-searchbox-scope" name="scope" value="search-site" /><input type="text" id="jot-ui-searchInput" name="q" size="20" value="" aria-label="Search this site" /><div id="sites-searchbox-button-set" class="goog-inline-block"><div role="button" id="sites-searchbox-search-button" class="goog-inline-block jfk-button jfk-button-standard" tabindex="0">Search this site</div></div></form></div></td>
</tr>
<tr class="sites-header-secondary-row" id="sites-chrome-horizontal-nav">
<td colspan="2" id="sites-chrome-header-horizontal-nav-container" role="navigation">
</td>
</tr>
</table>
</div>
<div id="sites-chrome-main-wrapper">
<div id="sites-chrome-main-wrapper-inside">
<table id="sites-chrome-main" class="sites-layout-hbox" cellspacing="0" cellpadding="{scmCellpadding}" border="0">
<tr>
<td id="sites-chrome-sidebar-left" class="sites-layout-sidebar-left initial" style="width:150px">
<div xmlns="http://www.w3.org/1999/xhtml" id="COMP_2bd" class="sites-embed" role="navigation"><div class="sites-embed-content sites-sidebar-nav"><ul role="navigation" jotId="navList" class="has-expander"><li class="topLevel nav-first parent " wuid="gx:3438a80e7b2e4260"><div dir="ltr" style="padding-left: 0px;"><div class="expander"></div><a href="/site/aquinasstudybible/home" jotId="wuid:gx:3438a80e7b2e4260" class="sites-navigation-link topLevel">Home</a></div><ul role="navigation" class="has-expander"><li class=""><div dir="rtl" style="padding-left: 38px;"><a href="/site/aquinasstudybible/home/test-1" jotId="wuid:gx:3b4f19d0874cba27" class="sites-navigation-link">**</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-chronicles" jotId="wuid:gx:7fa0866d906693fe" class="sites-navigation-link">1 Chronicles</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-corinthians" jotId="wuid:gx:d4f03f0d8ce822b" class="sites-navigation-link">1 Corinthians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-john" jotId="wuid:gx:7a32dd3badbd4712" class="sites-navigation-link">1 John</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-kings" jotId="wuid:gx:220a84d827f88904" class="sites-navigation-link">1 Kings</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-maccabees" jotId="wuid:gx:273b5ad6d4eccc60" class="sites-navigation-link">1 Maccabees</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-peter" jotId="wuid:gx:6e6853c983951352" class="sites-navigation-link">1 Peter</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-samuel" jotId="wuid:gx:363d92491e980a59" class="sites-navigation-link">1 Samuel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-thessalonians" jotId="wuid:gx:7b17b00f84776715" class="sites-navigation-link">1 Thessalonians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-timothy" jotId="wuid:gx:539af6cdb2e970fc" class="sites-navigation-link">1 Timothy</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-chronicles" jotId="wuid:gx:4e26a272f0b228fa" class="sites-navigation-link">2 Chronicles</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-corinthians" jotId="wuid:gx:c1ae36a780619b7" class="sites-navigation-link">2 Corinthians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-john" jotId="wuid:gx:33c45e78d96e5de" class="sites-navigation-link">2 John</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-kings" jotId="wuid:gx:de5088647ec3fc5" class="sites-navigation-link">2 Kings</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-maccabees" jotId="wuid:gx:544381eb57533acb" class="sites-navigation-link">2 Maccabees</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-peter" jotId="wuid:gx:125c915dc57a3156" class="sites-navigation-link">2 Peter</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-samuel" jotId="wuid:gx:1c3e8759511aabe7" class="sites-navigation-link">2 Samuel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-thessalonians" jotId="wuid:gx:6e4cf140d9765adb" class="sites-navigation-link">2 Thessalonians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-timothy" jotId="wuid:gx:48a1e38512c36ffb" class="sites-navigation-link">2 Timothy</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/3-john" jotId="wuid:gx:72c44040d5899308" class="sites-navigation-link">3 John</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/a-comparison-of-the-four-gospels" jotId="wuid:gx:4fc2ad0a6a454cf" class="sites-navigation-link">A COMPARISON OF THE FOUR GOSPELS</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/acts-of-the-apostles" jotId="wuid:gx:2dc1634dec6a4ec" class="sites-navigation-link">Acts of the Apostles</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/alcuin" jotId="wuid:gx:68c2c22e3da2eeb" class="sites-navigation-link">Alcuin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ambrosiaster-on-paul-s-letters--latin" jotId="wuid:gx:2fec5230936b0811" class="sites-navigation-link">Ambrosiaster on Paul's Letters- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ambrosiaster-questions-on-the-old-and-new-testaments" jotId="wuid:gx:7fd18435ec24792f" class="sites-navigation-link">Ambrosiaster Questions on the Old and New Testaments</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/amos" jotId="wuid:gx:50680ba0156ebc1f" class="sites-navigation-link">Amos</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/augustine-page" jotId="wuid:gx:16d8526a03baccad" class="sites-navigation-link">Augustine Page</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/baruch" jotId="wuid:gx:6e808d743366d886" class="sites-navigation-link">Baruch</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/buy-patristic-commentaries-in-print" jotId="wuid:gx:70c3da6262253401" class="sites-navigation-link">Buy Patristic Commentaries in print</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/calmet-s-bible-dictionary" jotId="wuid:gx:5b7c480847c5fd98" class="sites-navigation-link">Calmet's Bible Dictionary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/colossians" jotId="wuid:gx:319efd522f149ba" class="sites-navigation-link">Colossians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/daniel" jotId="wuid:gx:1f4c4e8ae3e28327" class="sites-navigation-link">Daniel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/deuteronomy" jotId="wuid:gx:691cfe4ccb899fe1" class="sites-navigation-link">Deuteronomy</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/diatessaron" jotId="wuid:gx:51248069dc0a6ba7" class="sites-navigation-link">Diatessaron</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/douay-rheims-study-bible" jotId="wuid:gx:1def0b5f0601deeb" class="sites-navigation-link">Douay Rheims Study Bible</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/douay-rheims-bible" jotId="wuid:gx:448944a310257db5" class="sites-navigation-link">Douay-Rheims Bible</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ecclesiastes" jotId="wuid:gx:9a042a8b60bdd99" class="sites-navigation-link">Ecclesiastes</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ephesians" jotId="wuid:gx:5f86fb81e48dcd72" class="sites-navigation-link">Ephesians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/esther" jotId="wuid:gx:2f37b2063743cdb4" class="sites-navigation-link">Esther</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/exodus" jotId="wuid:gx:51dfcaeab350eca" class="sites-navigation-link">Exodus</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ezekiel" jotId="wuid:gx:6f5a05e29386d067" class="sites-navigation-link">Ezekiel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ezra" jotId="wuid:gx:534dbebc879faeaf" class="sites-navigation-link">Ezra</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/galatians" jotId="wuid:gx:71e3419f089d92b9" class="sites-navigation-link">Galatians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/genesis" jotId="wuid:gx:578adcf4cc8852e0" class="sites-navigation-link">Genesis</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/glossa-ordinaria" jotId="wuid:gx:1dfc26a66642dcb7" class="sites-navigation-link">Glossa Ordinaria</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/gospel-of-john-commentary" jotId="wuid:gx:3f5b49d88c35c56e" class="sites-navigation-link">Gospel of John Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/luke-commentary" jotId="wuid:gx:20a73c5633984bea" class="sites-navigation-link">Gospel of Luke Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/gospel-of-mark-commentary" jotId="wuid:gx:40e353b8d4d655ec" class="sites-navigation-link">Gospel of Mark Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/matthew-commentary" jotId="wuid:gx:543eebc736e4b055" class="sites-navigation-link">Gospel of Matthew Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/gregory-the-great-homiles-on-the-gospels" jotId="wuid:gx:928e70477f0ff42" class="sites-navigation-link">Gregory the Great Homilies on the Gospels</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/habakhuk" jotId="wuid:gx:2dfa5e77d14113b6" class="sites-navigation-link">Habakkuk</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/haggai" jotId="wuid:gx:5206d9c76e5db6c5" class="sites-navigation-link">Haggai</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/harmony-of-the-gospels" jotId="wuid:gx:4cd3be7cfcfc5f49" class="sites-navigation-link">Harmony of the Gospels</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/hebrews" jotId="wuid:gx:7b91da33f4dc93bb" class="sites-navigation-link">Hebrews</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/hosea" jotId="wuid:gx:da345e8973ca678" class="sites-navigation-link">Hosea</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/isaiah" jotId="wuid:gx:1a8fb60d57f783b" class="sites-navigation-link">Isaiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/james" jotId="wuid:gx:79b2c96c5ed74233" class="sites-navigation-link">James</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jeremiah" jotId="wuid:gx:7d3ccbac9337e1c0" class="sites-navigation-link">Jeremiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jerome-letter-73-to-evangelus" jotId="wuid:gx:ce377e5cedae9a4" class="sites-navigation-link">Jerome Letter 73 to Evangelus verses Ambrosiaster's Question 109 on Melchizedek</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jerome-page" jotId="wuid:gx:325f018efc41de3b" class="sites-navigation-link">Jerome Page</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/job" jotId="wuid:gx:4cebf45154b52f45" class="sites-navigation-link">Job</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/joel" jotId="wuid:gx:25f61086f4ed220a" class="sites-navigation-link">Joel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/john-gospel-harmony" jotId="wuid:gx:6631d90aec3ebbb7" class="sites-navigation-link">John Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jonah" jotId="wuid:gx:2c9b623adcb1bba4" class="sites-navigation-link">Jonah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/joshua" jotId="wuid:gx:12fe55521e0b3992" class="sites-navigation-link">Joshua</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jude" jotId="wuid:gx:6dc67ac1f864593" class="sites-navigation-link">Jude</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/judges" jotId="wuid:gx:78a869d6a3218c12" class="sites-navigation-link">Judges</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/judith" jotId="wuid:gx:392c3d9314730998" class="sites-navigation-link">Judith</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/lamentations" jotId="wuid:gx:7510fc77fdfb2b28" class="sites-navigation-link">Lamentations</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/latin-works" jotId="wuid:gx:625c524f5c8a2e8a" class="sites-navigation-link">Latin Works</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/leviticus" jotId="wuid:gx:223242fe1c24da96" class="sites-navigation-link">Leviticus</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/luke-gospel-harmony" jotId="wuid:gx:968b99e98ffaa10" class="sites-navigation-link">Luke Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/malachi" jotId="wuid:gx:14955438f57f8eaf" class="sites-navigation-link">Malachi</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/mark-gospel-harmony" jotId="wuid:gx:39715d579b4a0855" class="sites-navigation-link">Mark Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/mass-readings-commentary" jotId="wuid:gx:411a2816c97141ca" class="sites-navigation-link">Mass Readings Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/matthew-gospel-harmony" jotId="wuid:gx:14d30a8eacf2e22d" class="sites-navigation-link">Matthew Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/micah" jotId="wuid:gx:36c693e745c9e650" class="sites-navigation-link">Micah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/nahum" jotId="wuid:gx:4069cca66662f08d" class="sites-navigation-link">Nahum</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/nehemiah" jotId="wuid:gx:4a7e9db68c48534" class="sites-navigation-link">Nehemiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/numbers" jotId="wuid:gx:2a599af562109d0c" class="sites-navigation-link">Numbers</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/obadiah" jotId="wuid:gx:4639a6abacb53c76" class="sites-navigation-link">Obadiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/philemon" jotId="wuid:gx:353db55fd0beb390" class="sites-navigation-link">Philemon</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/philippians" jotId="wuid:gx:4a143177dd338392" class="sites-navigation-link">Philippians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/proverbs" jotId="wuid:gx:5cff6d5853bc499f" class="sites-navigation-link">Proverbs</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/psalms" jotId="wuid:gx:29d577faedb5b25a" class="sites-navigation-link">Psalms</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/revelation" jotId="wuid:gx:6b0e0d0eddcc8ec6" class="sites-navigation-link">Revelation</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/romans" jotId="wuid:gx:670da7bb95ef762f" class="sites-navigation-link">Romans</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ruth" jotId="wuid:gx:3417f4bd5378f87" class="sites-navigation-link">Ruth</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/sample-page" jotId="wuid:gx:1b319bad456d01c4" class="sites-navigation-link">sample page</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/sirach" jotId="wuid:gx:64fe8d3c7c33bba6" class="sites-navigation-link">Sirach</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/so-called-bible-contradictions" jotId="wuid:gx:2c97af6919560142" class="sites-navigation-link">So-called Bible Contradictions</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/song-of-songs" jotId="wuid:gx:22dd7ba26e3414ff" class="sites-navigation-link">Song of Songs</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-augustine-confessions--latin" jotId="wuid:gx:6cae0ab3b7ed00e9" class="sites-navigation-link">St. Augustine Confessions- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-augustine-predestination-of-the-saints--latin" jotId="wuid:gx:6bf5cca1b6f069a6" class="sites-navigation-link">St. Augustine Predestination of the Saints- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-augustine-sermons--latin" jotId="wuid:gx:1196869f337c9b7c" class="sites-navigation-link">St. Augustine Sermons- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-jerome-hebrew-names--latin" jotId="wuid:gx:3f1326e1cedde51" class="sites-navigation-link">St. Jerome Hebrew Names- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-jerome-on-the-letters-of-st-paul--latin" jotId="wuid:gx:15f66739f072a4ab" class="sites-navigation-link">St. Jerome on the Letters of St. Paul- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/test" jotId="wuid:gx:18d3a18802cdc041" class="sites-navigation-link">test</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/titus" jotId="wuid:gx:2a1f800ee3f14c6b" class="sites-navigation-link">Titus</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/tobit" jotId="wuid:gx:29a79e994e544a56" class="sites-navigation-link">Tobit</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/wisdom" jotId="wuid:gx:5b39d987a47dce60" class="sites-navigation-link">Wisdom</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/zechariah" jotId="wuid:gx:67b1e08bd95785f" class="sites-navigation-link">Zechariah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/zephaniah" jotId="wuid:gx:51734c4d86804dbd" class="sites-navigation-link">Zephaniah</a></div></li></ul></li><li class="topLevel parent " wuid="gx:3834b2bd579f2dee"><div dir="ltr" style="padding-left: 0px;"><div class="expander"></div><a href="/site/aquinasstudybible/10-commandments" jotId="wuid:gx:3834b2bd579f2dee" class="sites-navigation-link topLevel">10 Commandments</a></div><ul role="navigation" class="has-expander"><li class=""><div dir="ltr" style="padding-left: 38px;"><a href="/site/aquinasstudybible/10-commandments/bishop-richard-challoner-on-the-10-commandments" jotId="wuid:gx:36692bdb11208d1a" class="sites-navigation-link">Bishop Richard Challoner on the 10 Commandments</a></div></li><li class=""><div dir="ltr" style="padding-left: 38px;"><a href="/site/aquinasstudybible/10-commandments/catechism-of-the-catholic-church-on-the-10-commandments" jotId="wuid:gx:548b831f3e250a22" class="sites-navigation-link">Catechism of the Catholic Church on the 10 Commandments</a></div></li><li class=""><div dir="ltr" style="padding-left: 38px;"><a href="/site/aquinasstudybible/10-commandments/josephus-on-the-10-commandments" jotId="wuid:gx:df321520a33df94" class="sites-navigation-link">Josephus on the 10 Commandments</a></div></li><li class=""><div dir="ltr" style="padding-left: 38px;"><a href="/site/aquinasstudybible/10-commandments/philo-on-the-10-commandments" jotId="wuid:gx:464e68a334e1bbbd" class="sites-navigation-link">Philo on the 10 Commandments</a></div></li></ul></li><li class="topLevel "><div dir="ltr" style="padding-left: 19px;"><a href="/site/aquinasstudybible/abyss" jotId="wuid:gx:116596922a565236" class="sites-navigation-link topLevel">ABYSS,</a></div></li><li class="topLevel "><div dir="ltr" style="padding-left: 19px;"><a href="/site/aquinasstudybible/anne-catherine-emmerich" jotId="wuid:gx:12356d57552d47c1" class="sites-navigation-link topLevel">Anne Catherine Emmerich</a></div></li><li class="topLevel parent " wuid="gx:48144678d7f9eb57"><div dir="ltr" style="padding-left: 0px;"><div class="expander"></div><a href="/site/aquinasstudybible/apostle-s-creed" jotId="wuid:gx:48144678d7f9eb57" class="sites-navigation-link topLevel">Apostles' Creed</a></div><ul role="navigation" class="has-expander"><li class=""><div dir="ltr" style="padding-left: 38px;"><a href="/site/aquinasstudybible/apostle-s-creed/catechism-of-the-catholic-church-on-the-apostles-creed" jotId="wuid:gx:1d5e8194d0278481" class="sites-navigation-link">Catechism of the Catholic Church on the Apostles' Creed</a></div></li><li class=""><div dir="ltr" style="padding-left: 38px;"><a href="/site/aquinasstudybible/apostle-s-creed/rufinus-on-the-apostles-creed" jotId="wuid:gx:727cd0a18fb821c6" class="sites-navigation-link">Rufinus on the Apostles' Creed</a></div></li><li class=""><div dir="ltr" style="padding-left: 38px;"><a href="/site/aquinasstudybible/apostle-s-creed/st-thomas-aquinas-on-the-apostle-s-creed" jotId="wuid:gx:3cca6ccc57355d1e" class="sites-navigation-link">St. Thomas Aquinas on the Apostle's Creed</a></div></li></ul></li><li class="topLevel "><div dir="ltr" style="padding-left: 19px;"><a href="/site/aquinasstudybible/catena-chapter-17" jotId="wuid:gx:57a80f4f813ac281" class="sites-navigation-link topLevel">Catena Chapter 17</a></div></li><li class="topLevel "><div dir="ltr" style="padding-left: 19px;"><a href="/site/aquinasstudybible/jerome-commentaries" jotId="wuid:gx:3715f0b0b19518d5" class="sites-navigation-link topLevel">Jerome commentaries</a></div></li><li class="topLevel "><div dir="ltr" style="padding-left: 19px;"><a href="/site/aquinasstudybible/system/app/pages/sitemap/hierarchy" jotId="wuid:gx:3fe4c58adfca8e7b" class="sites-navigation-link topLevel">Sitemap</a></div></li></ul></div></div>
</td>
<td id="sites-canvas-wrapper">
<div id="sites-canvas" role="main">
<div id="goog-ws-editor-toolbar-container"> </div>
<div xmlns="http://www.w3.org/1999/xhtml" id="title-crumbs" style="">
<A href="/site/aquinasstudybible/home" dir="ltr">Home</A>‎ &gt; ‎<A href="/site/aquinasstudybible/home/isaiah" dir="ltr">Isaiah</A>‎ &gt; ‎
  </div>
<h3 xmlns="http://www.w3.org/1999/xhtml" id="sites-page-title-header" style="" align="left">
<span id="sites-page-title" dir="ltr" tabindex="-1" style="outline: none">St. Jerome on Isaiah- Latin Pt. 1</span>
</h3>
<div id="sites-canvas-main" class="sites-canvas-main">
<div id="sites-canvas-main-content">
<table xmlns="http://www.w3.org/1999/xhtml" cellspacing="0" class="sites-layout-name-one-column sites-layout-hbox"><tbody><tr><td class="sites-layout-tile sites-tile-name-content-1"><div dir="ltr"><br /><br /><br /><h2 align="center"><a name="TOC-HieronymusCommentarii-in-Isaiam"></a>Hieronymus<br />Commentarii in Isaiam</h2>
<p><b>Prologus</b>
</p><p>expletis longo uix tempore in duodecim prophetas uiginti 
explanationum libris et in danielem commentariis, cogis me, uirgo 
christi eustochium, transire ad esaiam; et quod sanctae matri tuae 
paulae, dum uiueret, pollicitus sum, tibi reddere. quod quidem et 
eruditissimo uiro fratri tuo pammachio promisisse me memini; cum que in 
affectu par sis, uincis praesentia. itaque et tibi et illi per te reddo 
quod debeo, oboediens christi praeceptis, qui ait: scrutamini 
scripturas; et: quaerite et inuenietis ne illud audiam cum iudaeis: 
erratis, nescientes scripturas neque uirtutem dei. si enim iuxta 
apostolum paulum christus dei uirtus est dei que sapientia; et qui 
nescit scripturas, nescit dei uirtutem eius que sapientiam, ignoratio 
scripturarum, ignoratio christi est. unde orationum tuarum fultus 
auxilio, quae diebus ac noctibus in dei lege meditaris et templum es 
spiritus sancti, imitabor patremfamilias, qui de thesauro suo profert 
noua et uetera; et sponsam dicentem in cantico canticorum: noua et 
uetera, fratruelis meus, seruaui tibi; sic que exponam esaiam, ut illum 
non solum prophetam, sed euangelistam et apostolum doceam. ipse enim de 
se et de ceteris euangelistis ait: quam speciosi pedes euangelizantium 
bona, euangelizantium pacem. et ad ipsum quasi ad apostolum loquitur 
deus: quem mittam et quis ibit ad populum istum? et ille respondit: ecce
 ego, mitte me.
</p><p>nullus que putet, me uoluminis istius argumentum breui cupere 
sermone comprehendere, cum uniuersa domini sacramenta praesens scriptura
 contineat et tam natus de uirgine emmanuel, quam illustrium patrator 
operum atque signorum, mortuus ac sepultus et resurgens ab inferis et 
saluator uniuersarum gentium praedicetur. quid loquar de physica, ethica
 et logica? quidquid sanctarum est scripturarum, quidquid potest humana 
lingua proferre, et mortalium sensus accipere, isto uolumine continetur.
 de cuius mysteriis testatur ipse qui scripsit: et erit uobis uisio 
omnium, sicut uerba libri signati, quem cum dederint scienti litteras, 
dicent: lege istum. et respondebit: non possum, signatus est enim. et 
dabitur liber nescienti litteras dicetur que ei: lege. et respondebit. 
nescio litteras. siue igitur hunc librum dederis nescienti litteras 
populo nationum, respondebit: non possum legere, quia non didici 
litteras scripturarum. siue dederis scribis et pharisaeis, qui legis 
litteras nosse se iactant, respondebunt: non possumus legere; quia 
signatus est liber. quid idcirco eis signatus est? quoniam non 
receperunt eum quem signauit pater, qui habet clauem dauid: qui aperit 
et nemo claudit; qui claudit et nemo aperit.
</p><p>neque uero, ut montanus cum insanis feminis somniat, prophetae in
 ecstasi sunt locuti, ut nescirent quid loquerentur et cum alios 
erudirent, ipsi ignorarent quid dicerent. de quibus apostolus ait: 
nescientes quae loquantur, et de quibus affirment. sed iuxta salomonem 
qui loquitur in prouerbiis: sapiens intellegit quae profert de ore suo, 
et in labiis suis portabit scientiam; etiam ipsi sciebant quid dicerent.
 si enim sapientes erant prophetae, quod negare non possumus; et moyses 
omni eruditus sapientia loquebatur ad dominum et dominus respondebat ei;
 et de daniele ad principem tyri dicitur: numquid sapientior es daniele?
 et dauid sapiens erat qui gloriabatur in psalmo: incerta et occulta 
sapientiae tuae manifestasti mihi, quomodo sapientes prophetae instar 
brutorum animantium quid dicerent ignorabant? legimus et in alio 
apostoli loco: spiritus prophetarum prophetis subiecti sunt, ut in sua 
habeant potestate, quando taceant, quando loquantur. quod si cui uidetur
 infirmum, illud eiusdem apostoli audiant: prophetae duo aut tres 
loquantur et alii diiudicent; si autem alii fuerit reuelatum sedenti, 
prior taceat. qua possunt ratione reticere, cum in ditione sit spiritus 
qui loquitur per prophetas, uel tacere uel dicere? si ergo intellegebant
 quae dicebant, cuncta sapientiae rationis que sunt plena. nec aer uoce 
pulsatus ad aures eorum perueniebat; sed deus loquebatur in animo 
prophetarum, iuxta illud quod alius propheta dicit: angelus qui 
loquebatur in me; et: clamantes in cordibus nostris: abba, pater. et: 
audiam quid loquatur in me dominus deus.
</p><p>unde post historiae ueritatem, spiritaliter accipienda sunt 
omnia; et sic iudaea et hierusalem, babylon et philistiim, moab et 
damascus, aegyptus et desertum mare, idumaea et arabia, ac uallis 
uisionis et ad extremum tyrus, et uisio quadrupedum intellegenda sunt, 
ut cuncta quaeramus in sensu et in omnibus his quasi sapiens architectus
 paulus apostolus iaciat fundamentum, quod non est aliud praeter 
christum iesum.
magni que laboris et operis est, omnem esaiae librum uelle disserere, in
 quo maiorum nostrorum ingenia sudauerunt, graecorum dico. ceterum apud 
latinos grande silentium est, praeter sanctae memoriae martyrem 
uictorinum, qui cum apostolo dicere poterat: etsi imperitus sermone, non
 tamen scientia. scripsit enim in hunc prophetam iuxta editiones 
quattuor, usque ad uisionem quadrupedum in deserto, origenes triginta 
uolumina, e quibus uicesimus sextus liber non inuenitur. feruntur et 
alii sub nomine eius de uisione tetrapod�n~g duo ad gratam libri, qui 
pseudographi putantur; et uigintiquinque homiliae et s�mei�seis~g, quas 
nos excerpta possumus appellare. eusebius quoque pamphili iuxta 
historicam explanationem quindecim edidit uolumina; et didymus, cuius 
amicitiis nuper usi sumus, ab eo loco ubi scriptum est: consolamini, 
consolamini populum meum, sacerdotes; loquimini ad cor hierusalem, usque
 ad finem uoluminis, decem et octo edidit tomos. apollinaris autem more 
suo sic exponit omnia, ut uniuersa transcurrat et punctis quibusdam 
atque interuallis, immo compendiis grandis uiae spatia praeteruolet; ut 
non tam commentarios quam indices capitulorum nos legere credamus. ex 
quo animaduertis, quantae difficultatis sit, ut latini nostri, quorum 
aures fastidiosae sunt et ad intellegendas scripturas sanctas nauseant, 
plausu que tantum eloquentiae delectantur, mihi ignoscant, si prolixius 
locutus fuero; cum esaias duodecim prophetis iuxta numerum uersuum aut 
aequalis aut maior sit. sicubi autem praetermissis lxx de hebraico 
disputaui, illud in causa est quod aut eadem, aut similia sunt pleraque 
cum ceteris et duplici editione proposita, nolui libros explanationis 
extendere, qui etiam in simplici expositione modum breuitatis excedunt. 
sed iam propositum persequamur.
</p><h3 align="center"><a name="TOC-LIBER-1"></a>LIBER 1</h3>
<p>1. uisio esaiae, filii amos, quam uidit super iudam et hierusalem, in diebus oziae, ioatham, achaz et ezechiae, regum iuda.
</p><p>pro iuda, in quo significantur duae tribus, lxx et theodotio 
posuerunt iudaeam, quae totam terram duodecim tribuum ostendit. et pro 
eo quod nos ex hebraeo uertimus: super iudam et hierusalem, illi 
interpretati sunt: contra iudaeam et hierusalem. symmachus more suo 
manifestius: de iuda et hierusalem, ut nec prospera, nec aduersa uelit 
titulo demonstrari, sed ea quae de iuda et hierusalem in utramque partem
 propheticus sermo praedixerat. ergo esaias principaliter de duabus 
loquitur tribubus, iuda et beniamin; exceptis decem, quae in samaria 
erant et uocabantur ephraim et israel; et quas sub ozia rege iuda et 
hierusalem, phul rex assyriorum uastare iam coeperat. denique 
quinquagesimo et secundo imperii eius anno, regnante apud samariam 
phacee filio romeliae, uenit teglathphalasar rex assyriorum, et cepit 
aion et abel domum maacha, et ianoe et cedes et asor et galaad et 
galilaeam, omnem terram nephthali. et transtulit eos in assyrios. ex quo
 ostenditur, uicina euersione samariae in comminationem duarum tribuum 
haec uniuersa narrari.
</p><p>ozias autem ipse est, qui et azarias, duplici nomine. et uno 
quidem atque eodem tempore esaiam, osee, ioel et amos prophetasse, ex 
regibus qui ponuntur in titulo, cognoscimus; sed principium uerbi domini
 fuit in osee filio beeri. amos autem pater esaiae, non ut plerique 
autumant, tertius duodecim prophetarum est, sed alius, diuersis que apud
 hebraeos scribuntur litteris. iste primam et extremam litteras habet 
aleph et sade; ille ain et samech; et iste secundum quosdam 
interpretatur fortitudo siue robustus; ille populus durus uel grauis; de
 quo in amos plenius diximus. non solum autem hic propheta, sed et alii 
cum habeant in titulo: uisio quam uidit esaias, siue abdias, non 
inferunt quid uiderint. uerbi gratia: uidi dominum sabaoth sedentem 
super thronum excelsum et eleuatum et seraphim duo in circuitu eius; sed
 quae dicta sunt, narrant, id est: audi, caelum et auribus percipe, 
terra. et: haec dicit dominus deus ad idumaeam: auditum audiui a domino 
et legatum ad gentes misit. prophetae enim prius uocabantur uidentes, 
qui dicere poterant: oculi nostri semper ad dominum. et: ad te leuaui 
oculos meos qui habitas in caelo. unde et apostolis a saluatore 
praecipitur: leuate oculos uestros, et uidete regiones, quia iam albae 
sunt ad metendum. istos cordis oculos et sponsa habebat in cantico 
canticorum, cui sponsus dicit: uulnerasti cor meum, soror mea sponsa, 
uno ex oculis tuis. et in euangelio legimus: lucerna corporis tui est 
oculus tuus. in ueteri quoque dicitur instrumento, quod populus uiderit 
uocem dei.
ex quo montani deliramenta conticeant, qui in ecstasi et cordis amentia 
prophetas putat uentura dixisse; neque enim uidere poterant quod 
ignorabant. scio quosdam iudaeam et hierusalem de caelestibus 
interpretari et esaiam sub persona domini saluatoris. quod captiuitatem 
illius prouinciae in nostra terra praenuntiet et postea reditum 
conscensum que ad montem sanctum in diebus nouissimis. quae nos 
contraria christianorum fidei iudicantes, uniuersa despicimus, et 
sequentes historiae ueritatem sic interpretamur spiritaliter, ut 
quidquid illi de caelesti hierusalem somniant, referamus ad christi 
ecclesiam, et ad eos qui uel propter peccata egrediuntur ex ea, uel ob 
paenitentiam reuertuntur ad sedem pristinam, de qua et illud in hoc 
eodem propheta dici arbitramur: illuminare, illuminare, hierusalem; 
uenit enim lux tua, et gloria domini super te orta est. et: in te 
apparebit dominus et gloria illius super te ostendetur et gradientur 
reges in lumine tuo, et gentes in splendore tuo, quando uenient omnes 
filii eius de longe, et filiae illius in humeris portabuntur et operient
 eam cameli madian et epha, afferentes aurum et thus; et greges cedar 
congregabuntur in hierusalem et arietes nabaioth properabunt et erunt 
placabiles hostiae super altare domini.
</p><p>quod que in titulo ponitur prophetasse eum sub ozia et ioatham, 
et achaz et ezechia, regibus iuda, non ut in aliis prophetis confuse 
intellegendum est, ut nesciamus quid sub quo specialiter rege dictum 
sit; sed usque ad finem uoluminis scriptum refertur, quid seorsum sub 
ozia, et quid sub ioatham, et quid sub achaz, et quid sub ezechia ei a 
domino reuelatum sit. sciamus quoque ezechiam in hierusalem duodecimo 
anno romuli, qui sui nominis in italia condidit ciuitatem, regnare 
coepisse. ut liquido appareat, quanto antiquiores sint nostrae 
historiae, quam gentium ceterarum. interpretatur autem esaias: saluatus 
domini. iuda: confessio. hierusalem: uisio pacis. ozias: fortitudo 
domini. ioatham: domini perfectio. achaz: tenens siue robustus. 
ezechias: imperium domini. qui igitur domino praesidente saluatur et est
 filius amos, id est fortis atque robusti, cernit spiritaliter uisionem 
confessionis, dum antiqua peccata deplangit; et pacis, dum post 
paenitentiam transit ad lucem, et aeterna pace requiescit; cuncta que 
illius tempora transeunt sub fortitudine domini et perfectione eius ac 
robore. cum que omnia fecerit, dicet illud euangelicum: serui inutiles 
sumus; quod enim debuimus facere, fecimus.
</p><p>audi, caelum, et auribus percipe, terra, quia dominus locutus 
est. supra, quis propheta, cuius filius, quid contra iudam et 
hierusalem, siue super iudam et hierusalem, et quo tempore uiderit, 
titulo demonstratum est. nunc caelum et terram ad audiendum prouocat. in
 caelo supernas significans angelicas que uirtutes; in terra mortalium 
genus, met�numik�s~g ab his quae continent, ea quae continentur. siue 
quia per moysen testes uocauerat dominus caelum et terram, dans populo 
israel legem suam et dixerat: attende, caelum, et loquar; audiat terra 
uerba oris mei. post praeuaricationem populi, eosdem rursum in 
testimonium uocat, ut cuncta elementa cognoscant, iuste deum in ultionem
 mandatorum suorum ad iracundiam concitatum. pro caelum, hebraicum 
samaim caelos plurali numero sonat; maxime cum audite dixerit, id est, 
semu, quod plurali effertur numero, non singulari. sed quidam uolunt 
pluraliter quidem dici caelos, singulariter intellegi, iuxta illud quod 
singulas ciuitates, thebas et athenas uocamus. est que hebraici 
characteris idioma, ut omnia quae in syllabam finiuntur -im masculina 
sint et pluralia, ut cherubim et seraphim. et quae in -oth, feminina et 
pluralia, ut sabaoth. et hoc notandum quod caelis dicatur, audite, 
terrae, auribus percipe; ea enim quae excelsa sunt, maiorem habent 
intellegentiam, quae humiliora, terrenis sensibus inuoluuntur. unde et 
saluator in euangelio: qui habet, inquit, aures audiendi, audiat. si 
quis igitur caelum est et habet municipatum in caelestibus, audiat 
mystice quae dicuntur.
si quis terrenus, simplicem sequatur historiam. illud quoque 
animaduertendum, quod non dixerit: audi, caelum, et auribus percipe, 
terra, quid uobis locuturus sit dominus; sed quid locutus sit mihi, ut 
quod ego audiui in spiritu, uobis referam, qui ipsum loquentem audire 
non meremini. quidam caelum et terram quasi animantia ad audiendum 
prouocari putant, iuxta illud, quod de terra in alio loco dicitur: qui 
respicit terram et facit eam tremere; cum hoc potestatis dei sit, non 
terrenae intellegentiae.
</p><p>filios genui et exaltaui: ipsi autem spreuerunt me. pro quo 
symmachus et theodotio ita uerterunt: filios enutriui et exaltaui. ab 
hoc loco narrat propheta, quid dominus sit locutus, quod populum israel,
 quos seruos communi lege condiderat, in filios uerterit, dixerit que 
filius primogenitus meus israel. denique et dominus in euangelio 
apostolis promittit, quod si fecerint uoluntatem eius, iam non appellet 
eos seruos, sed filios et amicos. quod si superbierit israel, audiens se
 esse primogenitum, intellegat primogenitum idcirco se dici, quia 
secundi filii ex gentibus significentur. non enim appellatur unigenitus,
 qui excludat fratres ceteros; sed primogenitus, ut monstret et alios 
secuturos; et tamen iuxta mysteria scripturarum, non primogeniti 
accipiunt hereditatem, sed secundi. primogenitus fuit cain, sed abel 
munera placuerunt deo. primogenitus ismael, sed isaac accepit 
hereditatem. primogenitus esau, sed benedictionem patris iacob 
supplantator eripuit. primogenitus ruben, et tamen benedictio seminis 
christi transfertur ad iudam. itaque illi iuxta uocationis ordinem primi
 fuerunt et appellabantur caput; nos secundi qui dicebamur cauda, uersi 
sumus in caput et dei appellamur filii. quotquot enim susceperunt eum, 
dedit eis potestatem filios dei fieri. nec accepimus spiritum seruitutis
 in timorem, sed spiritum adoptionis, in quo clamamus: abba, pater; quia
 perfecta dilectio foras mittit timorem. melius est autem iuxta 
hebraicum legere filios enutriui, quam genui, ne uideatur illi dicto, 
quod in ioannis epistola legimus, esse contrarium: omnis, qui natus est 
ex deo, non peccat. ergo isti si nati sunt ex deo, quomodo peccare 
potuerunt, cum omnis qui ex deo natus est, peccare non possit?
</p><p>cognouit bos possessorem suum et asinus praesepe domini sui. 
israel non cognouit, populus meus non intellexit. pro quo soli lxx 
transtulerunt: israel autem me non cognouit et populus me non 
intellexit. ut iuxta ceteros et hebraicum, possessorem suum israel non 
cognouerit et praesepe domini sui populus non intellexerit. et est 
sensus perspicuus: ego eos adoptaui in filios et feci populum peculiarem
 et partem meam ac funiculum hereditatis meae, appellaui que 
primogenitos; illi autem nec hoc quidem fecerunt, quod bruta faciunt 
animalia, ut beneficiis uincerentur, et intellegerent pastorem ac 
nutricium suum. nec comparauit eos canibus, quod sagacissimum genus 
animantium est et pro paruo cibo dominorum tecta defendunt. sed 
stolidioris sensus boui et asino, quorum alterum carpenta trahens, 
durissimas terrae glebas uertit uomere, alterum portat onera et hominum 
in gradiendo laborem temperat; unde et iumenta appellantur ab eo, quod 
iuuent homines. potest hic locus et de deo patre intellegi, sed magis 
refertur ad filium, quod non cognouerit eum neque susceperit populus 
israel, cuius diem abraham uidit et laetatus est; et in cuius aduentum 
omnium prophetarum uota pendebant. qui et in euangelio ad hierusalem 
loquitur: quotiens uolui congregare filios tuos, sicut gallina pullos 
sub alas suas, et noluisti! quaerimus ubi pariter legerimus bouem et 
asinum? in deuteronomio scriptum est: non arabis in uitulo simul et 
asino. et in hoc eodem esaias: beatus qui seminat super omnem aquam, ubi
 bos calcat et asinus. simul arat in boue et asino ebion, dignus pro 
humilitate sensus.
paupertate nominis sui; qui sic recipit euangelium, ut iudaicarum 
superstitionum, quae in umbra et in imagine praecesserunt, caeremonias 
non relinquat. beatus est autem qui seminat in eloquiis scripturarum tam
 ueteris quam noui instrumenti; et calcat aquas occidentis litterae, ut 
metat fructum spiritus uiuificantis. bos iuxta anagogen refertur ad 
israel, qui legis portauit iugum et mundum animal est. asinus peccatorum
 onere praegrauatus, gentium populus accipitur, cui dominus loquebatur: 
uenite ad me omnes qui laboratis et onerati estis; et ego reficiam uos. 
pharisaeis ergo et scribis non credentibus, qui habebant legis clauem 
atque notitiam et uere appellabantur israel, id est mens uidens deum, 
credidit pars populi iudaeorum, ut una die tria milia simul crederent et
 alia die quinque milia. sapientibus quoque saeculi non recipientibus 
crucem christi, indocta nationum turba suscepit. unde et apostolus 
loquebatur: uidete uocationem uestram, fratres, quia non multi sapientes
 secundum carnem, non multi potentes, non multi nobiles; sed quae stulta
 sunt mundi, elegit deus, ut confundat sapientes; et quae infirma sunt 
mundi, elegit deus, ut confundat fortia. sed haec coacta, superior uera 
interpretatio est.
</p><p>uae genti peccatrici, populo graui iniquitate, semini nequam, 
filiis sceleratis; dereliquerunt dominum; blasphemauerunt sanctum 
israel; abalienati sunt retrorsum. hoc quod in ultimo posui: abalienati 
sunt retrorsum, lxx interpretes non habent et pro blasphemauerunt, 
scribitur in eis: ad iracundiam concitauerunt; et pro semine nequam, 
semen pessimum. quod ceteri sequentes hebraicum merehim interpretati 
sunt pessimorum, ut non tam seminis uitium sit, ne boni et mali diuersa 
putetur esse natura, quam eorum malitiae, qui uoluntate propria 
dereliquerunt dominum.
</p><p>in principio uoluminis titulus est, personam, causam, tempus que 
commemorans. in secundo intentos auditores facit; in tertio narrat quid 
locutus sit dominus; in quarto quasi in excessibus gentem increpat 
peccatricem et populum plenum uel grauem iniquitate. non quo alia sit 
gens et alius populus, ut quidam putant, sed ipse israel et gens 
appellatur et populus, et filii scelerati, siue iniqui, ut qui primum 
per beneficium filii appellati sunt domini, postea uitio suo uocarentur 
filii iniquitatis. siue ut reliqui consona uoce dixerunt filii 
corrumpentes, id est diaphtheirontes~g, qui naturae bonum suo uitio 
perdiderunt. quod que iungitur: blasphemauerunt sanctum israel, proprie 
de iudaeis dicitur conclamantibus: non habemus regem, nisi caesarem; et:
 nonne hic est fabri filius; et: daemonium habet et samaritanus est. 
quia igitur dereliquerunt christum et blasphemauerunt sanctum israel 
idcirco abalienati sunt retrorsum, ut qui appellabantur pars et filii 
dei, postea dicerentur: filii alieni mentiti sunt mihi. praecepit 
saluator, ne apprehenso aratro, respiciamus post tergum, ne imitemur 
uxorem lot. unde et apostolus extendens se in priora, posteriorum 
obliuiscitur. quod autem dixit iuxta lxx: populo pleno peccatis, 
ostendit nullam speciem peccatorum in israel populo non fuisse. sin 
autem legerimus, ut in hebraico est: populo graui iniquitate, illius 
testimonii recordemur, quod iniquitas sedeat super talentum plumbi, et 
ex peccatoris persona dicatur in psalmo tricesimo septimo: eleuatae sunt
 iniquitates meae super caput meum. quasi onus graue ingrauatae sunt 
super me. manifesta transcurrimus, ut in obscurioribus et in his, quae 
explanatione indigent, immoremur.
</p><p>in quo percutiam uos ultra addentes praeuaricationem? quo 
testimonio discimus idcirco dominum percutere delinquentes, ut percussos
 corrigat et non tam poena sit, quam emendatio. est que sensus: non 
inuenio quam plagis uestris possim adhibere medicinam; omnia membra 
uestra plena sunt uulnerum; nullam partem corporis quae non sit ante 
percussa, reperio. uel certe hoc modo: nullas inuenio plagas, quibus 
uestram frangam duritiam. quanto enim tormenta maiora sunt, tanto magis 
crescit impietas et iniquitas, siue, ut theodotio transtulit, 
declinatio, ut recedatis et declinetis a domino. quale est illud 
hieremiae: sine causa percussi filios uestros; disciplinam non 
recepistis. unde iratus loquitur per osee: non uisitabo super filias 
uestras, cum fuerint fornicatae; et super nurus uestras, cum 
adulterauerint. et per hiezechielem: zelus meus recedet a te; et non 
irascar tibi amplius.
de quibus et in psalmis legimus: non est firmamentum in plaga eorum; et 
in laboribus hominum non sunt, nec cum hominibus flagellabuntur. </p><p>omne
 caput languidum, et omne cor maerens. animi laetitia interdum dolorem 
corporis mitigat; quod si ad aegrotationem corporis accedat aegritudo 
animi, duplicatur infirmitas. inter ipsos quoque sensus et omnia membra 
corporis, principalem locum obtinet caput, in quo uisus et odoratus, 
auditus et gustus est. cum igitur caput doluerit, omnia membra debilia 
sunt. et per metaphoram docet quod a principibus usque ad extremam 
plebem, a doctoribus usque ad imperitum uulgus in nullo sit sanitas; sed
 omnes in impietate pari ardore consentiant.
</p><p>a planta pedis usque ad uerticem, non est in eo sanitas: uulnus 
et liuor et plaga tumens. seruat coeptam translationem: a pedibus usque 
ad uerticem, id est, a summo usque ad summum, ab extremis usque ad 
primos, toto confossi sunt corpore. uulnus, inquit, et liuor et plaga 
tumens. aut enim uerberibus liuent corpora, aut plagis tument, aut hiant
 uulneribus, quaerimus, cui haec tempori coaptanda sint. post 
babylonicam captiuitatem sub zorobabel, et ezra, ac neemia israel 
reuersus est in iudaeam, et antiquum recepit statum. sub diuersis quoque
 principibus ac regibus templum augustius fabricatum est, in tantum ut 
etiam externarum gentium, lacedaemoniorum et atheniensium ac romanorum 
mererentur amicitias. ergo hoc quod dicit: non est in eo sanitas, ad 
extremam refert captiuitatem, quando post titum et uespasianum et 
ultimam euersionem hierusalem, sub aelio hadriano usque ad praesens 
tempus nullum remedium est. impletur que quod scriptum est: omnes 
declinauerunt; simul inutiles facti sunt. non est qui faciat bonum, non 
est usque ad unum. quod que infertur: non est in eo sanitas, uel in 
populo intellege, uel in corpore, uel in capite.
</p><p>non est circumligata, neque curata medicamine neque fota oleo. 
pro quo lxx transtulerunt: non est malagma imponere, neque oleum, neque 
alligaturas. usque hodie uulnus et liuor, et plaga tumens populi israel 
non est circumligata fasciolis, neque curata medicamine. quod aquila 
interpretatus est mot�sin~g, linteola uidelicet, quae ad exsiccandam 
saniem et purulentias extrahendas iniciuntur uulneribus. neque fota 
oleo, ut eorum duritia lacrimis paenitentiae molliretur. pro fasciolis, 
quibus israelis nequaquam circumligata sunt uulnera, lxx malagma 
transtulerunt. iacet ergo confossus et contrucidatus israel, quia 
interfecit medicum, qui ad curandam uenerat domum israel. unde et in 
hieremia tropik�s~g sub persona babylonis loquuntur angeli: curauimus 
babylonem et non est sanata, urbem uidelicet confusionis atque uitiorum.
 et in euangelio legimus, descendentem de hierusalem in hiericho a 
latronibus uulneratum, curatum que a samaritano, et post austeritatem 
uini infusi, uulneribus eius olei mollitudinem confotum. ab eo ergo 
loco, ubi supra dixerat: in quo percutiam uos; et: omne caput languidum,
 usque ad hoc quod infertur: non est curata medicamine, neque fota oleo,
 translationis similitudo seruatur et irremediabilium descriptio 
uulnerum, aeternam exprimit captiuitatem iudaeorum.
</p><p>terra uestra deserta; ciuitates uestrae igne succensae; regionem 
uestram in conspectu uestro alieni deuorant et desolabitur sicut in 
uastitate hostili. haec sub babyloniis ex parte completa sunt, incenso 
templo, subuersa hierusalem, quando regionem decem tribuum samaritani 
possederunt et in tantam redacta est terra repromissionis solitudinem, 
ut a leonibus uastaretur. plenius autem atque perfectius quid futurum 
sit sub romana captiuitate describitur, quando uniuersam iudaeam romanus
 uastauit exercitus, ciuitates que succensae sunt et regionem eorum in 
praesentiarum alieni deuorant, et usque ad finem mundi perseuerabit 
uastitas iudaeorum. possumus autem haec tropologice et de peccatoribus 
accipere, qui de sanctitate pristina corruerunt, postquam contrariis 
fuerint traditi potestatibus, quod omnia eorum bona ueniant ad desertum;
 et prioris iustitiae dominus non recordetur et igne diaboli omnia 
succendantur; et sint pabulum bestiarum, de quibus et in alio loco 
scriptum est: ne tradas bestiis animam confitentem tibi.
</p><p>derelinquetur filia sion sicut umbraculum in uinea et sicut 
tugurium in cucumerario. quod uinea appellatus sit omnis israel, idem in
 consequentibus propheta testatur, dicens: uinea enim domini sabaoth, 
domus est israel; et homo iuda, nouella plantatio atque dilecta. et in 
psalmo: uineam de aegypto transtulisti; eiecisti gentes et plantasti 
eam. haec uinea quamdiu uberrimos attulit fructus, habuit custodem 
dominum, de quo scribitur: non dormitabit, neque dormiet qui custodit 
israel. postquam uero uindemiauerunt eam omnes transeuntes uiam; et 
uastauit eam aper de silua. reliquit templum suum dominus, iratus que 
consurgens ait: surgite, abeamus hinc; et: relinquetur uobis domus 
uestra deserta. et per hieremiam: reliqui domum meam; dimisi hereditatem
 meam. facta est hereditas mea mihi, quasi leo in silua. dedit super me 
uocem suam, propterea odiui eam. similitudo autem uastationis templi et 
hierusalem sumpta est ab agricolis, qui quamdiu uinea uuarum plena est, 
ponunt custodes in umbraculis. in cucumerario quoque, quod lxx pomorum 
custodiam uocant, paruulae fiunt casulae propter ardorem solis ac radios
 declinandos; et inde uel homines uel bestiolas quae insidiari solent 
natis frugibus, abigunt. cum autem ablata fuerint istiusmodi genimina, 
remanent arentia fruticum umbracula, casulae que recedente custode, quia
 non habet ultra quod seruet. ergo et omnipotens deus dereliquit 
templum, et urbem fecit esse desertam. quod non necesse est sermonibus 
approbare, nobis praesertim, qui uidemus desertam sion et euersam 
hierusalem, templum que usque ad solum dirutum. quod autem filiam sion 
uocat, clementissimi parentis monstrat affectum. nec mirum si sion 
appelletur filia, cum etiam babylon saepissime filia nuncupetur. omnes 
enim natura dei filii sumus, sed nostro uitio alieni efficimur. iuxta 
anagogen, uinea dei et pomorum paradisus, anima nostra appellari potest,
 cui si mens, id est nous~g, praefuerit, habet custodem mentis deum; sin
 autem uitia nos quasi quaedam bestiae fuerint depraedata, relinquimur a
 custode deo et omnia nostra redigentur ad solitudinem.
</p><p>nisi dominus exercituum reliquisset nobis semen, quasi sodoma 
fuissemus, et quasi gomorrha similes essemus. hunc locum paulus 
apostolus ad romanos plenius disserit, scribens: dico ergo: numquid 
repulit deus populum suum? absit; nam et ego israelita sum, ex semine 
abrahae, de tribu beniamin. non repulit deus plebem suam quam 
praesciuit. et post paululum: sic ergo et in isto tempore reliquiae 
secundum electionem gratiae saluae factae sunt. ex quo ostenditur 
superiora quae contra hierusalem et iudam sermo propheticus comminatus 
est, non ad babylonicae captiuitatis referenda tempus, sed ad ultimam 
romanorum, quando in apostolis saluae factae sunt reliquiae populi 
iudaeorum, et una die crediderunt tria milia et altera quinque milia et 
in toto orbe euangelium seminatum est. pro domino exercituum, quod nos, 
secuti aquilam, in latinum uertimus, in hebraeo legitur, dominus 
sabaoth, quod lxx interpretes pro locorum qualitate dupliciter 
transferunt, aut dominum uirtutum, aut dominum omnipotentem. et 
quaerendum, utrum de patre dicatur, an de filio. nec dubium quin illud 
quod in uicesimo tertio psalmo legitur: attollite portas, principes, 
uestras et eleuamini portae aeternales et introibit rex gloriae! quis 
est iste rex gloriae? dominus sabaoth, id est: dominus uirtutum, ipse 
est rex gloriae, ad christum referatur, qui post passionis triumphum ad 
caelos uictor ascendit. et in alio loco de domino dicitur, quod rex 
gloriae sit: si enim cognouissent, numquam dominum gloriae 
crucifixissent. ergo non solum iuxta apocalypsim ioannis et apostolum 
paulum; sed in ueteri quoque testamento dominus sabaoth, hoc est 
omnipotens, christus appellatur.
si enim omnia patris filii sunt et, ut ipse loquitur in euangelio: data 
est mihi omnis potestas in caelo et in terra; et: omnia mea tua sunt et 
glorificor in eis, cur non etiam omnipotentis nomen referatur ad 
christum, ut sicut deus dei et dominus domini, sic omnipotens 
omnipotentis filius sit?
</p><p>audite uerbum domini, principes sodomorum; percipite auribus 
legem dei nostri, populus gomorrhae. saluis factis reliquiis per 
apostolos populi israel, ad scribas et pharisaeos et populum 
succlamantem: crucifige, crucifige talem, propheticus sermo conuertitur,
 et uocat eos principes sodomorum et populum gomorrhae, iuxta illud quod
 in consequentibus legimus: iniquitatem suam sicut sodoma annuntiauerunt
 et ostenderunt. uae animae eorum, quia cogitauerunt consilium pessimum 
contra semetipsos, dicentes: alligemus iustum, quoniam inutilis est 
nobis. ergo propterea principes uocantur sodomorum et populus gomorrhae,
 quia cogitauerunt consilium pessimum et alligauerunt iustum atque 
dixerunt: non habemus regem nisi caesarem. et rursum: nos scimus quia 
moysi locutus est deus; istum autem quis sit, nescimus. simul que 
gloriantes in euangelio: semen abrahae sumus; et nemini umquam 
seruiuimus. audiunt a domino saluatore: si essetis filii abrahae, utique
 opera abrahae faceretis; et rursum: uos ex diabolo patre nati estis et 
opera patris uestri uultis facere. tale quid et ezechiel ad hierusalem 
loquitur: pater tuus amorrhaeus et mater tua gethaea. aiunt hebraei ob 
duas causas esaiam interfectum, quod principes sodomorum et populum 
gomorrhae eos appellauerit, et quod domino dicente ad moysen: non 
poteris uidere faciem meam, iste ausus sit dicere: uidi dominum sedentem
 super thronum excelsum et eleuatum. non considerantes quod faciem et 
pedes dei, siue suos, quia in hebraeo ambigue legitur, seraphim 
texerunt; et media tantum eius esaias uidisse se scribat. homo igitur 
dei faciem uidere non potest. angeli autem, etiam minimorum in ecclesia,
 semper uident faciem dei. et: nunc in speculo uidemus et in aenigmate, 
tunc autem facie ad faciem; quando de hominibus in angelos profecerimus 
et potuerimus cum apostolo dicere: nos autem omnes reuelata facie 
gloriam domini speculantes, in eamdem imaginem transformamur a gloria in
 gloriam, quasi a domini spiritu. licet faciem dei iuxta naturae suae 
proprietatem nulla uideat creatura; et tunc mente cernatur quando 
inuisibilis creditur.
</p><p>quo mihi multitudinem uictimarum uestrarum? dicit dominus, plenus
 sum. holocausta arietum et adipem pinguium et sanguinem uitulorum et 
agnorum et hircorum nolui. pro eo quod est nolui, lxx transtulerunt 
nolo, praesens tempus pro praeterito. porro iuxta hebraicum, numquam se 
deus hostias iudaeorum uoluisse demonstrat, quod et in quadragesimo nono
 psalmo legimus: non accipiam de domo tua uitulos neque de gregibus tuis
 hircos, quoniam meae sunt omnes ferae siluarum, iumenta in montibus et 
boues. cognoui omnia uolatilia caeli et pulchritudo agri me cum est. si 
esuriero, non dicam tibi; meus est enim orbis terrae et plenitudo eius. 
numquid manducabo carnes taurorum, aut sanguinem hircorum potabo? cum 
que ueteris legis caeremonias respuisset, transit ad euangelicam 
puritatem; et quid pro his cupiat, ostendit: immola deo sacrificium 
laudis et redde altissimo uota tua. et inuoca me in die tribulationis 
tuae; et eruam te et honorificabis me. omnis ergo capituli huius 
continentia, usque ad eum locum ubi ait: iudicate pupillo, defendite 
uiduam, et uenite, et disputemus, dicit dominus, respuit sacrificia 
uictimarum et euangelii oboedientiam docet esse super sacrificium. quod 
intulit: plenus sum, hoc sensu accipiendum: nulla re indigeo: domini est
 terra et plenitudo eius. unde et nos omnes de plenitudine eius 
accepimus. potest hoc et de his accipi, qui cum dei praecepta non 
faciant, donariis atque muneribus deum redimere posse se credunt, uel 
qui rapta per rapinam et auaritiam, altari offerunt et pauperibus.
</p><p>quis enim quaesiuit haec de manibus uestris? audiant ebionaei, 
qui post passionem christi abolitam legem putant esse seruandam. audiant
 ebionitarum socii, qui iudaeis tantum et de stirpe israelitici generis 
haec custodienda decernunt.
hostiae ergo et immolatio uictimarum non principaliter a deo quaesita 
sunt, sed ne idolis fierent, et ut de carnalibus uictimis quasi per 
typum et imaginem ad spiritales hostias transiremus. dicendo autem se 
hostias non quaesisse, ostendit quia lex spiritalis est; et omnia quae 
iudaei carnaliter faciunt, a nobis impleri spiritaliter.
</p><p>calcare atrium meum non apponetis. obserua quod post babylonicam 
uastitatem. rursum a zorobabel templum aedificatum sit; et per multam 
annorum seriem in templo sint oblata sacrificia. ergo ultimam sub 
uespasiano et tito destructionem templi indicat, quae usque ad 
consummationem mundi perseueratura est.
</p><p>neomenias uestras et sabbata et festiuitates alias non feram; 
iniqui sunt coetus uestri. omnis conuentus qui hostias spiritales non 
offert, nec audit illud, quod in quinquagesimo psalmo canitur: 
sacrificium deo spiritus contribulatus; cor contritum et humiliatum deus
 non spernit, abominabilis est deo. et idcirco iungit et dicit: kalendas
 uestras et sollemnitates uestras, ut non suas festiuitates appellet, 
sed eorum qui male his abutuntur. quod que lxx interpretati sunt: 
ieiunium et otium, possumus dicere illud ieiunium recipi a deo, quod 
otium bonorum operum non habet. odit anima mea. anthr�popath�s~g, non 
quod animam deus habeat; sed nostro loquitur affectu.
</p><p>facti mihi estis in satietatem; nequaquam dimittam peccata 
uestra. pro quo interpretatus est aquila: laboraui sustinens; symmachus 
ekop�th�n~g hilaskomenos~g, quod est: defeci miserans; ut ostendat se 
nequaquam ultra misereri, quia aliud sit seruos ad se missos occidere, 
aliud filium. hunc sensum et in osee propheta legimus: perditio tua, 
israel; tantum in me auxilium tuum. quod ita intellegitur: pereas, 
israel, quia non tuo merito, sed meo tantum saluaris auxilio. manus 
uestrae sanguine plenae sunt. causam manifestat cur deus auertat ab eis 
oculos suos et multiplicatam orationem non exaudiat, quia fuderint 
sanguinem iusti; et pessimi coloni heredem ad se missum interfecerint. 
unde et saluator ad eos loquitur: et uos implete mensuram patrum 
uestrorum. illi enim interfecerunt missos ad se prophetas; uos iugulate 
patrisfamilias filium. utendum hoc testimonio et contra eos, qui cum 
cotidianis operibus sanguine manus plenas habeant, in oratione dies 
noctes que coniungunt. lauamini, mundi estote. pro superioribus uictimis
 et holocaustis et adipe pinguium et sanguine taurorum et hircorum; et 
pro thymiamate et neomeniis, sabbato, die festo atque ieiuniis, kalendis
 et aliis sollemnitatibus, euangelii mihi placet religio, ut baptizemini
 in sanguine meo per lauacrum regenerationis, quod solum potest peccata 
dimittere. nisi enim quis renatus fuerit ex aqua et spiritu, non 
intrabit in regnum caelorum. ipse quoque dominus ascendens ad patrem: 
euntes, inquit, docete omnes gentes, baptizantes eas in nomine patris, 
et filii, et spiritus sancti.
</p><p>auferte malum cogitationum uestrarum ab oculis meis. quod ioannes
 baptista dicebat: genimina uiperarum, quis ostendit uobis fugere ab ira
 uentura? facite ergo fructus dignos paenitentiae; ut qui christi 
baptisma consecutus est, auferat malum de corde suo et quiescat agere 
peruerse, ac postea discat bonum facere, secundum illud quod alibi 
praecipitur: declina a malo et fac bonum.
</p><p>discite bonum facere. uirtus ergo discenda est, nec naturae 
tantum bonum sufficit ad iustitiam, nisi quis erudiatur congruis 
disciplinis.
iesus quoque filius sirach tale quid loquitur: desiderasti sapientiam, 
serua mandata et dominus tribuet tibi eam. et in sequentibus idem esaias
 commemorat: omnis qui non didicerit iustitiam super terram, ueritatem 
non faciet. discenda est ergo iustitia, et magistrorum sapientiae 
terenda sunt limina.
</p><p>quaerite iudicium, subuenite oppresso, iudicate pupillo, 
defendite uiduam. et uenite, et arguite me, dicit dominus. uictimis 
iudaeorum euangelica mandata succedunt et ideo pupillis ac uiduis 
prouidetur, ut securi de tutela coniugum ac liberorum suorum, martyres 
ad bella procedant. cum autem, inquit, haec feceritis, arguite me, si 
non reddidero praemia quae pollicitus sum. quando autem dicit: quaerite 
iudicium, ostendit non esse omnium recte iudicare, sed eorum qui 
prudentes sunt. denique et salomon in uisione per somnium, hoc a domino 
postulauit, ut accepta sapientia, iuste populum iudicaret.
</p><p>si fuerint peccata uestra ut coccinum, quasi nix dealbabuntur. et
 si fuerint rubra quasi uermiculus, ut lana alba erunt. ordo praecipuus;
 non enim sufficit dixisse: lauamini, nisi iungat: mundi estote, ut post
 lauacrum aquae cordis habeant puritatem. beati enim mundo corde, 
quoniam ipsi deum uidebunt. cum que cordis habuerint puritatem, debent 
auferre malum de mentibus suis, non in conspectu hominum, sed in 
conspectu dei, quem celare nihil potest, quod que iungit: quiescite 
agere peruerse, illud euangelicum sonat: ecce sanus factus es; iam noli 
peccare, ne quid tibi deterius fiat. recedens ergo a uitiis, discat 
bonum, quaerat que iudicium, oppresso subueniat, pupillum uiduam que 
sustentet; et si hoc fecerit, tunc peccata, quae prius in modum coccini 
sanguinea fuerant, dimittentur et opera cruoris ac sanguinis, ueste 
domini mutabuntur, quae de agni confecta est uellere, quem sequuntur in 
apocalypsi, qui uirginitatis candore resplendent.
</p><p>si uolueritis et audieritis, bona terrae comedetis; si nolueritis
 et non audieritis, siue ut in hebraeo habet: et me prouocaueritis ad 
iracundiam, gladius deuorabit uos. quia os domini locutum est. liberum 
seruat arbitrium, ut in utramque partem non ex praeiudicio dei, sed ex 
meritis singulorum, uel poena, uel praemium sit. bona autem terrae illa 
puto dici, de quibus in psalmo legimus: credo uidere bona domini in 
terra uiuentium; et: beati mites, quoniam ipsi possidebunt terram. uel 
certe quia iudaeis loquebatur, qui necdum poterant capere spiritalia, 
pollicetur eis bona praesentis saeculi, ut saltem praesentibus inuitati 
faciant quae praecepta sunt. et quia noluerunt audire, sed e contrario 
prouocauerunt ad iracundiam sanctum israel; propterea eos gladius 
deuorauit, id est romanus deleuit exercitus. et haec, inquit, omnia 
fient: quia os domini locutum est. cuius sententia, permanentibus 
hominum peccatis, non potest immutari.
</p><p>quomodo facta est meretrix ciuitas fidelis, plena iudicii; 
iustitia requieuit in ea, nunc autem homicidae. uerbum hebraicum ialin, 
pro quo lxx transtulerunt: dormiuit, et requieuit et requiescet; id est,
 et praeteritum et futurum tempus significat. unde et aquila et 
theodotio quasi de futuro dicunt. miratur autem prophetico spiritu, quod
 ciuitas quae quondam fidelis fuit, uel fidelium receptaculum, subito 
facta sit meretrix. quod quidem et in esaiae temporibus intellegi 
potest; sed plenius refertur ad passionem christi, quando omnes 
declinauerunt, simul inutiles facti sunt. et quamquam in hebraico non 
habeatur sion, tamen lxx, ut sensum manifestiorem facerent, addiderunt. 
sion autem mons est, in quo hierusalem urbs condita est; quae postquam 
capta est a dauid, appellata est ciuitas dauid.
nec ambigo fuisse in ea sanctos uiros, quando tabernaculum dei habuit et
 postea templum aedificatum est, quando nathan et gad prophetauerunt; et
 super choros, qui in libro dierum plenius describuntur, asaph, et 
idithun et eman et filii chore constituti sunt, ut paulatim a 
sacrificiis uictimarum ad laudes domini transiret religio. ciuitas ergo 
fidelium, quae prius fuit plena iudicio et iustitia requieuit in ea, 
nunc plena est homicidis, qui interfecerunt prophetas et ipsum dominum 
saluatorem. fornicationem autem hierusalem, quomodo diuaricauerit crura 
sua omni transeunti, sub nomine oolibae hiezechiel prosequitur. quae 
interpretatur: tabernaculum meum in ea, quod nunc aliis uerbis dicitur 
iustitia requieuit in ea. pro iustitia in hebraeo scriptum est sedec, 
quod iustum magis sonat quam iustitiam, ut intellegamus prius in ea 
dominum commoratum, de quo alibi dicitur: iustus autem quid fecit? 
dominus in templo sancto suo. dominus in caelo sedes eius. quae omnia 
possumus secundum anagogen referre ad animam sancti quondam uiri, in qua
 prius dei iustitia commorata est, si postea peccauerit et pro hospite 
deo, homicidae daemones in ea fuerint commorati.
</p><p>argentum tuum uersum est in scoriam. ad ciuitatem loquitur sion, 
in qua prius requieuit iustitia, quod argentum illius, doctrina 
uidelicet scripturarum, de qua in psalmis legimus: eloquia domini, 
eloquia casta: argentum igne examinatum, probatum terrae, purgatum 
septuplum. uersum sit in scoriam, quod hebraice dicitur sigim: rubigo 
uidelicet metallorum, siue purgamenta et sordes, quae igne excoquuntur, 
ut quia argentum nominauerat, seruet metaphoram. potest autem et hoc 
dici, quod iusti et sancti uiri qui prius in urbe uersati sunt, postea 
in sordes uersi sint peccatorum.
</p><p>caupones tui miscent uinum aqua. pro quo symmachus transtulit: 
uinum tuum mixtum est aqua. et est sensus: lex dei pura atque sincera, 
et, ut ita dicam, mera ueritate subnixa, uiolata est traditionibus 
pharisaeorum. quod dominus in euangelio plenius docet, omisisse eos 
legem dei et sequi mandata hominum. omnis que doctor qui austeritatem 
scripturarum per quam potest audientes corripere, uertit ad gratiam, et 
ita loquitur, ut non corrigat, sed delectet audientes, uinum sanctarum 
scripturarum uiolat atque corrumpit sensu suo. haeretici quoque 
euangelicam ueritatem corrumpunt praua intellegentia et sunt caupones 
pessimi, facientes de uino aquam, cum e contrario dominus noster uinum 
de aqua fecit, et tale uinum quod miretur architriclinus, quale et 
regina saba in salomonis miratur conuiuio, pincernas eius et ministros 
uini, sua uoce collaudans. sed et ecclesiastes ministeria uini atque 
conuiuii sui mystico sermone describit. unde pro uino aquila 
sumposion~g, id est conuiuium, interpretatus est, quod apud graecos 
apo~g tou~g potou~g, apud nos a conuictu rectius appellatur.
</p><p>principes tui inoboedientes, socii furum. pro inoboedientibus, 
aquila, recidentes; symmachus, declinantes, interpretatus est. principes
 autem scribas uocat et pharisaeos, qui a domino recedentes, immo 
ueritatis semitam relinquentes, peruerso ambulauerunt in itinere et 
socii fuerunt proditoris furis que iudae. quod quidem et nos cauere 
debemus, ne accipientes ab hominibus saeculi munera, qui per rapinas 
miserorum que lacrimas diuitias congregant, non tam ipsi fures, quam 
socii furum appellemur dicatur que nobis: uidebas furem et currebas cum 
eo, et cum adulteris portionem tuam ponebas.
</p><p>omnes diligunt munera, sequuntur retributiones. in catalogo 
uitiorum numerantur etiam hi qui diligunt munera. non dixit: qui 
accipiunt, hoc enim saepe necessitate fit; sed qui non putant amicos, 
nisi a quibus dona perceperint. nec os considerant amicorum, sed manus; 
et eos sanctos iudicant, quorum exhauriunt marsupium, de quibus et 
ecclesiastes loquitur: qui diligit pecuniam, non implebitur pecunia. 
istiusmodi sequuntur retributiones, ut laudent eos a quibus aliquid 
acceperint, uel certe nulli quidpiam tribuant, nisi a quo se recepturos 
putauerint. pro retributionibus, symmachus uicissitudines uel ultiones 
interpretatus est, ut hi quoque in culpa sint, qui reddunt malum pro 
malo et dentem pro dente, oculum pro oculo; et non imitantur illud 
dauidicum: si reddidi retribuentibus mihi mala; et hieremiae de iusto 
dicentis: dabit percutienti se maxillam suam, saturabitur opprobriis, ut
 impleat euangelicum uirum, cui dicitur: qui te percusserit in maxillam,
 praebe ei et alteram.
</p><p>propter hoc ait dominus exercituum, fortis israel. pro fortis 
israel, quod omnes similiter transtulerunt, soli lxx, nescio quid 
uolentes, posuerunt: uae fortes israel; quod nos sic disserere possumus,
 ut dicamus: principes quoque corripi atque robustos, de quibus scriptum
 est: potentes potenter tormenta patientur; et: cui plus datur, plus 
exigetur ab eo. abutimur que hoc testimonio, si quando opus fuerit 
aduersum ecclesiae principes, qui suam destruunt operibus dignitatem.
</p><p>heu consolabor super hostibus meis et uindicabor de inimicis 
meis. rursum et in hoc, quod in hebraico non habetur, ponuntur lxx: non 
cessauit enim furor meus contra inimicos meos. corripit autem scribas et
 pharisaeos, de quibus et in euangelio loquitur: uae uobis, scribae et 
pharisaei. et in alio loco: generatio adultera et peruersa signum 
quaerit; et signum non dabitur ei, nisi signum ionae prophetae. plangit 
autem clementissimus pater principes delinquentes et hostes suos uocat 
et inimicos appellat, quod pereant, eo quod nolint agere paenitentiam, 
quod ad se uenientem non susceperint. appropinquans enim hierusalem, 
fleuit et dixit: hierusalem, hierusalem, quae occidis prophetas et 
lapidas eos, qui ad te missi sunt, quotiens uolui congregare filios 
tuos, sicut gallina pullos suos et noluisti! consolatio ergo dei super 
hostibus eius et inimicis est, ut qui non senserunt beneficia, 
suppliciis corrigantur.
</p><p>et conuertam manum meam ad te; et excoquam ad purum scoriam tuam 
et auferam omne stagnum tuum. pro scoria, quod interpretatus est 
symmachus, aquila stemphula~g, id est uinacia, theodotio gigart�des~g, 
id est acinum uuae interpretatus est; soli lxx incredulos uel 
inoboedientes, sensum magis quam uerba uertentes. quia enim supra 
dixerat: argentum tuum uersum est in scoriam, nunc seruat metaphoram, ut
 conuertat super eam, id est, extendat manum suam ad puniendum atque 
purgandum et excoquat omnes sordes, ac uitia peccatorum, ut separato 
stagno, purum argentum remaneat, quod absque igne fieri non potest; per 
quod significat eos passuros esse tormenta. legimus et in malachia de 
domino: ipse egredietur quasi ignis conflatorii et quasi herba fullonum 
et sedebit conflans, et emundans sicut argentum et aurum; et emundabit 
filios leui; ut postquam mundati fuerint, dicatur de eis: et erunt 
domino offerentes uictimas in iustitia. hiezechiel quoque omnem domum 
israel, aere, et ferro, et plumbo, et stagno dicit esse commixtam, et 
postea purgandam, ut postquam purgata fuerit, cognoscat, quia ipse sit 
dominus. sed et in euangelio sub alia metaphora idem sensus ostenditur: 
cuius uentilabrum in manu eius et purgabit aream suam et mundabit 
triticum et congregabit frumentum in horrea; paleas autem comburet igni 
inexstinguibili.
</p><p>et restituam iudices tuos, ut fuerunt prius et consiliarios tuos 
sicut antiquitus. in ciuitate fideli sion, quae postea facta est 
meretrix; et pro iusto, siue iustitia, habitauerunt in ea homicidae. 
ideo dominus conuertit manum suam, ut excoquat eam ad purum et auferat 
omne stagnum eius et restituat iudices illius, sicut fuerunt a 
principio, et consiliarios sicut antiquitus. iudices priores fuerunt 
moyses, et iesus filius naue, et ceteri a quibus etiam liber scripturae 
sanctae nomen accepit; et postea dauid et alii iusti reges. restituet 
ergo iudicum similitudinem, uel post captiuitatem babylonicam, ut iudaei
 uolunt, zorobabel, esdram, et neemiam et ceteros principes, qui usque 
ad hircanum populo praefuerunt, cui herodes successit in regnum. uel 
certe uerius et rectius, apostolos, et qui per apostolos crediderunt, 
ecclesiarum que principes constituti sunt, sicut in principio huius 
diximus uisionis, quod et comminatio et repromissio pertineat ad tempus 
dominicae passionis et ad fidem, quae post passionem eius fundauit 
ecclesiam.
</p><p>post haec uocaberis ciuitas iusti, urbs fidelis. haec perspicue 
de ecclesia, quae in dominum creditura est tam de iudaeis, quam de 
gentibus, propheticus sermo complectitur. urbs autem iusti, hoc est, 
domini saluatoris, siue ipsa iusta uocabitur, de qua dictum est: non 
potest ciuitas abscondi supra montem posita. si ita est, fidelem quoque 
appellans, uel metropolim iuxta lxx, ostendit ab his esse appellandam, 
qui in domino credituri sunt. sion in iudicio redimetur et reducent eam 
in iustitia. non omnes redimentur, nec omnes salui fient, sed reliquiae,
 de quibus et supra dictum est. reducentur autem in iustitia, cum 
scelerati et peccatores contriti fuerint, et qui dominum reliquere, 
consumpti. cum que saluati fuerint, confundentur qui idolis prius 
sacrificauerant; et erubescent in hortis, quos elegerant. significat 
autem loca luxuriae, lucos et nemora.
</p><p>erunt enim quasi terebinthus defluentibus foliis; et uelut 
hortus, siue paradisus, sine aqua. usque hodie iudaei, legentes 
scripturas sanctas, terebinthus sunt, siue quercus, ut interpretatus est
 symmachus. et iuxta euangelium, ficus quae aruit, in qua cum dominus 
poma quaesisset, et non inuenisset, aeterna ei ariditate maledixit. sed 
et ipsa folia et poma uerborum nunc apud eos esse cessarunt; hortus 
quoque irriguus, id est, scientia scripturarum, siue paradisus 
diuersarum arborum, qui absque gratia spiritali est, nec olera quidem 
affert, de quibus apostolus loquitur: qui infirmus est, olera manducet; 
et siccatis radicibus, omnis uiror in ariditatem uersus est, ac 
squalorem.
</p><p>et erit fortitudo uestra ut fauilla stupae. pro fauilla, 
apotinagma~g interpretatus est symmachus, quando stupa pectitur, et 
quidquid sordium habet, proicitur. omnis igitur fortitudo et superbia 
peccatorum et sceleratorum israel, qui dereliquerunt dominum et idcirco 
consumpti sunt, et sacrificauerunt idolis, et erubescent in hortis, quos
 elegerunt, redigentur in purgamenta stupae, quae leui uorantur 
incendio. sequitur enim: et opus eius, id est fortitudinis uestrae siue 
idololatriae, in qua erraueratis, paruula scintilla consumet. et 
succendetur utrumque simul; et non erit qui exstinguat. et scientia 
uidelicet iudaeorum et omnia opera quae faciunt, siue et idolum et 
hierusalem in qua idolum fuit; et succendente domino, nullus exstinguere
 poterit. quae omnia de contrariis quoque dogmatibus accipere possumus, 
quod et magistri et discipuli pariter pereant et omne opus eorum ignis 
pabulum sit.
</p><p>2. uerbum quod uidit esaias, filius amos super iudam et 
hierusalem. et in priori uisione, quam iam exposuimus, ubi lxx 
interpretati, sunt: quam uidit contra iudaeam et contra hierusalem, in 
hebraico scriptum est: al iuda uierusalem; et in hac quae secunda est, 
in hebraico similiter continetur. et miror cur lxx interpretes in illa 
dixerint: contra iudaeam et hierusalem; et in hac: de iudaea et de 
hierusalem; nisi forte quia ibi appellatur gens peccatrix, populus 
plenus peccatis, semen pessimum, filii iniquitatis et principes 
sodomorum ac populus gomorrhae, et ciuitas meretrix, et cetera 
istiusmodi, sensum magis quam uerbum interpretati sunt. et hic quia 
statim prospera promittuntur:
</p><p>erit in nouissimis diebus manifestus mons domini et domus dei in 
summitate montium, non contra iudaeam et hierusalem, sed de iudaea et 
hierusalem prophetiam intellexerunt, cum et in illa legerimus post 
comminationem prospera: restituam iudices tuos, ut fuerunt prius et 
consiliarios tuos sicut antiquitus, post haec uocaberis ciuitas iusti, 
urbs fidelis; et in ista, post prospera, truculenta sit comminatio. ecce
 dominator dominus exercituum auferet ab hierusalem et ab iuda ualidum 
et fortem, omne robur panis et omne robur aquae, et reliqua. ergo iuxta 
hebraicum et in illa uisione, et in isto sermone, quem uidit esaias, 
filius amos, de iuda et hierusalem intellegendum est; non contra iudaeam
 et hierusalem, uel pro iuda et hierusalem, ut symmachus transtulit, sed
 absolute, de iuda et hierusalem, in quo possunt et laeta et tristia 
contineri. et hoc considerandum, quia ibi uisionem uideat; hic uerbum, 
quod erat in principio apud deum, et in illa iudaeis comminans ad 
gentium ueniat salutem; in ista a gentium salute incipiens, punito 
israel, ex utraque uocatione credentes in christi ecclesiam congreget. 
et erit in nouissimis diebus praeparatus mons domus domini in uertice 
montium. nouissimos dies et in genesi legimus, quod, uocante iacob 
filios suos atque dicente: uenite ut annuntiem uobis quid futurum sit in
 nouissimis diebus; postea ad iudam, de cuius semine ortus est christus,
 dixerit: non deficiet princeps ex iuda, neque dux de femoribus eius, 
donec ueniat cui repositum est; et ipse erit exspectatio gentium. in his
 nouissimis diebus erit hora nouissima, de qua ioannes apostolus 
loquitur: filioli mei, nouissima hora est, in qua abscisus lapis de 
monte sine manibus, creuit in montem magnum et repleuit omnem terram, a 
quo princeps tyri in hiezechiele dicitur uulneratus. hic mons in domo 
domini est, quam propheta suspirat, dicens: unam petiui a domino, hanc 
requiram, ut inhabitem in domo domini, omnes dies uitae meae; et de qua 
paulus scribit ad timotheum: sin autem tardauero, ut scias quomodo te 
oporteat conuersari in domo dei, quae est ecclesia dei uiuentis, columna
 et firmamentum ueritatis. haec domus aedificata est super fundamentum 
apostolorum et prophetarum, qui et ipsi montes sunt, quasi imitatores 
christi. de hac domo hierusalem psalmista conclamat dicens: qui 
confidunt in domino sicut mons sion, non commouebitur in aeternum, qui 
habitat in hierusalem. montes in circuitu eius et dominus in circuitu 
populi sui. unde et super unum montium christus fundat ecclesiam et 
loquitur ad eum: tu es petrus et super hanc petram aedificabo ecclesiam 
meam; et portae inferi non praeualebunt aduersus eam. simile quid ad 
desiderantem animam suam et impatienter domum dei uidere cupientem, 
sanctus loquitur: quare tristis es, anima mea et quare conturbas me? et 
iterum: haec recordatus sum et effudi in me animam meam, quoniam 
pertransibo in locum tabernaculi admirabilis usque ad domum dei, in uoce
 exultationis et confessionis sonus epulantium. lxx: manifestum montem 
domini, et domum dei super capita montium, transtulerunt. quod 
testimonium eisdem uerbis et michaeas propheta posuit, quae in suo loco 
exposui.
</p><p>et eleuabitur super colles. qui in capitibus montium ostensus est
 et paratus, iste super colles eleuabitur. de quibus montibus et 
collibus et in cantico canticorum sponsa loquitur: uox fratruelis mei: 
ecce hic uenit saliens super montes, transiliens colles; similis est 
fratruelis meus capreae uel hinnulo ceruorum in montibus bethel. et 
fluent ad eum omnes gentes. et ibunt populi multi. omnes enim gentes 
seruient ei, cui dictum est: postula a me et dabo tibi gentes 
hereditatem tuam, et possessionem tuam terminos terrae; ut seruiant ei 
iuxta sophoniam sub iugo uno, de quibus idem propheta testatur: ex 
finibus fluuiorum aethiopiae afferent tibi hostias. et in septuagesimo 
primo psalmo legimus: in conspectu eius procident aethiopes. in nomine 
enim iesu omne genu flectetur, caelestium, terrestrium et infernorum.
</p><p>et dicent: uenite, ascendamus ad montem domini et ad domum dei 
iacob; et docebit nos uias suas et ambulabimus in semitis eius. gentes 
et populi nequaquam propria salute contenti, se mutuo hortabuntur et 
dicent: uenite, ascendamus ad montem domini et ad domum dei iacob. de 
quibus supra diximus, qui sit mons domini praeparatus et quae domus 
domini super uerticem montium. domus autem domini dicitur domus dei 
iacob, ut recipiamus uetus instrumentum, et non secundum manichaeum 
aliam extra domum dei iacob quaeramus domum. cum autem fuerimus in domo 
dei iacob, tunc docebit nos uias suas, per quas gradiamur ad eum et 
ambulabimus in semitis eius, quas triuerunt et alii. denique et iesus 
ascendens in montem, docebat discipulos suos octo beatitudines et cetera
 quae euangelicus sermo complectitur. prius ergo discendae sunt uiae 
domini; et postea ambulandum in semitis eius.
</p><p>quia de sion exibit lex, et uerbum domini de hierusalem. omnes 
gentes et populi multi, idcirco se mutuo hortabuntur et dicent: uenite, 
ascendamus ad montem domini, et cetera quae sequuntur: quia de sion 
egredietur lex et uerbum domini de hierusalem; nequaquam de sinai, et de
 solitudine, et de monte oreb, sed de monte sion, in quo aedificata est 
hierusalem; et de hierusalem, in qua templum est et religio dei. legimus
 quod saepe dominus docuerit in templo; et quod non oportuerit mori 
prophetam extra hierusalem; et supra uerbum et legem pariter nominata. 
uerbum principes iubentur audire; legem populus auribus percipere. qui 
enim prius legem fecerit, postea uenit ad sermonem dei. sed et in 
hierusalem primum fundata ecclesia totius orbis ecclesias seminauit. et 
hoc dicendum quod quicumque in specula et in uisione pacis fuerit, in 
hoc et lex et uerbum domini constitutum sit. et pulchre non dixit: in 
sion et in hierusalem erit et manebit uerbum et lex domini; sed 
egredietur, ut de illo fonte omnes nationes doctrina dei significet 
irrigandas.
</p><p>et iudicabit gentes et arguet populos multos. ergo et inter 
gentes et gentes iudicandum est; nec omnes increduli pari sententia 
condemnandi, sed pro diuersitate meritorum diuersa passuri sunt. 
postquam autem iudicauerit gentes, tunc arguet populos multos, siue ut 
lxx transtulerunt, populum multum. et nota ordinem: gentes iudicabuntur,
 quia crediturae sunt: qui enim non credit, iam iudicatus est. populus 
autem multus, qui intellegitur israel, nequaquam iudicabitur, sed 
arguetur, quia ad se missum filium dei non receperit. et conflabunt 
gladios suos in uomeres, et lanceas suas in falces. omne bellandi 
studium uertetur ad pacem et pro discordia erit in toto orbe concordia.
gladii mutabuntur in uomeres et lanceae in falces, ut omisso furore 
bellandi, agriculturae seruiant et uberrimas falcibus messes secent. 
quod quidem et spiritaliter intellegi potest, quando omnis duritia 
cordis nostri christi uomere frangitur et eradicantur spinae uitiorum, 
ut sementis sermonis dei crescat in fruges; et postea labores manuum 
nostrarum manducemus, quando uenientes uenient in exsultatione portantes
 manipulos suos.
</p><p>non leuabit gens contra gentem gladium, neque exercebuntur ultra 
ad proelium. ueteres reuoluamus historias et inueniemus usque ad 
uicesimum octauum annum caesaris augusti, cuius quadragesimo primo anno 
christus natus est in iudaea, in toto orbe terrarum fuisse discordiam et
 singulas nationes contra uicinas gentes arsisse studio proeliandi, ita 
ut caederent et caederentur. orto autem domino saluatore, quando sub 
praeside syriae cyrino prima est in orbe terrarum facta descriptio et 
euangelicae doctrinae pax romani imperii praeparata, tunc omnia bella 
cessauerunt et nequaquam per oppida et uicos exercebantur ad proelia; 
sed ad agrorum cultum, militibus tantum legionibus que romanis contra 
barbaras nationes bellandi studio delegato, quando impletus est 
angelorum ille concentus: gloria in excelsis deo, et in terra pax 
hominibus bonae uoluntatis; et in diebus eius orta est iustitia et 
multitudo pacis.
</p><p>domus iacob uenite et ambulemus in lumine domini; proiecisti enim
 populum tuum domum iacob. post uocationem gentium et ostensionem montis
 domini super uerticem montium, ad populum suum, id est populum 
iudaeorum, qui appellatur domus iacob, propheta conuertitur et hortatur 
eos, ut qui in tenebris uersantur erroris, lumen suscipiant ueritatis et
 ambulent in lumine domini. et quodammodo illud dauidicum canit: 
accedite ad eum et illuminamini; et facies uestrae non confundentur. 
omnis enim qui operatur malum, odit lumen et non uenit ad lucem, ne 
opera eius arguantur. uos autem domus iacob, domus populi mei, uenite me
 cum et pariter ambulemus in lumine domini; recipiamus euangelium 
christi, illuminemur ab eo qui dicit: ego sum lux mundi. cum que hoc 
locutus fuisset ad populum iudaeorum, cernens impaenitens cor eorum et 
animam incredulitate durissimam, facit apostropham ad dominum et dicit: 
ideo eos hortor, ut ad te ueniant et me cum tuo lumine perfruantur, quia
 pro merito peccatorum suorum reliquisti populum tuum, domum quondam 
iacob.
</p><p>quia repleti sunt ut olim, et augures habuerunt ut philisthiim. 
pro philisthiim semper lxx alienigenas interpretati sunt, nomen commune 
pro proprio, quae est hodie gens palaestinorum, quasi philisthinorum, 
quia p litteram sermo hebraicus non habet; sed pro ea phi graeco utitur.
 unde illud quod in psalmis dicitur, cum enumeratione gentium ceterarum:
 mihi alienigenae subditi sunt, non omnes exteras nationes, sed proprie 
palaestinos significat. reddit que causas quare proiecerit deus populum 
suum domum iacob, quia repleti sunt, inquit, ut fuerunt in principio, 
auguribus, et ominibus, cunctis que sordibus idololatriae. non 
attendenda omina nec auguria, mose scribente, cognoscimus, quae 
habuerunt gentes, quas eiecit dominus a facie israel; chananaeorum, 
amorrhaeorum et chethaeorum. hunc locum ecclesiae tractatores aliter 
atque aliter edisserunt. quidam enim uolunt hoc significari, quod 
proiecto populo iudaeorum, ingressus sit terram quondam repromissionis 
romanus exercitus; et eiectis iudaeis, habitauerint in iudaea 
alienigenae, qui de toto orbe diuersarum gentium accolae sunt, adducti a
 tito et uespasiano et hadriano, ceteris que principibus. alii autem 
putant hoc non pertinere ad romana tempora, sed ad superiora, priusquam a
 babyloniis uastarentur, quod sub impiis regibus fuisse narrantur, et a 
domino derelicti sunt.
</p><p>et pueris alienis adhaeserunt. pro quo lxx transtulerunt: et 
filii multi alienigenae nati sunt eis. symmachus: et cum filiis alienis 
applauserunt. pro quo scriptum est in hebraico iesphicu, quod hebraei 
interpretantur esph�n�th�san~g, et nos uertimus adhaeserunt, ut uitiorum
 in gente iudaea turpitudo monstretur. intantum autem graeci et romani 
hoc quondam uitio laborauerunt, ut et clarissimi philosophorum graeciae 
haberent publice concubinos; et adrianus philosophiae artibus eruditus, 
antinoum consecrarit in deum templum que ei ac uictimas et sacerdotes 
instituerit et ex eo aegypti ciuitas ac regio nomen acceperit. inter 
scorta quoque in fornicibus spectaculorum pueri steterint publicae 
libidini expositi, donec sub constantino imperatore, christi euangelio 
coruscante et infidelitas uniuersarum gentium et turpitudo deleta est. 
porro lxx coniuges eorum uiolatas esse significant, dum filios alienos 
iudaeis generant. symmachus quodam circuitu et honesto sermone 
plaudentium, eamdem cum pueris turpitudinem demonstrauit.
</p><p>et repleta est terra argento et auro, et non est finis 
thesaurorum eius. inter cetera uitia terrae domus iacob, etiam auri et 
argenti multitudo numeratur. inter omina et augures, equos et quadrigas,
 quas deus multiplicari prohibuit regibus israel; inter idola, quae sunt
 opera manuum hominum, auaritia condemnatur.
unde dominus praecepit in euangelio, ne thesaurizemus nobis thesauros in
 terra, et ne faciamus thesauros, de quibus fur possit eripere, ad 
extremum inferens: non potestis deo seruire et mammonae. pulchre autem 
illud comma uersiculi: semper auarus eget, aliis uerbis propheta 
significauit dicens: et non est finis thesaurorum eius. non quod 
thesauri finem non habeant, sed quod possidentium animus non impleatur. 
utraque autem gens et iudaeorum et romanorum per haec uerba auaritiae 
sugillatur. quod historiae quoque tam graecae narrant quam latinae, 
nihil iudaeorum et romanorum gente esse auarius. unde et repetundarum 
lex constituta est et cotidie uidemus illud compleri apostolicum: qui 
praecipis non furandum, furaris. furem iudicem audit atque condemnat 
iudex furacior, in alio de se promens sententiam.
</p><p>et repleta est terra eius equis et innumerabiles quadrigae eius. 
non enim dignum est numero quod contra dei imperium possidetur. unde et 
in psalmis dicitur: fallax equus in salutem. et in exodo: equum et 
ascensorem deiecit in mare. et in alio psalmo: hi in curribus, et hi in 
equis; nos autem in nomine domini dei nostri inuocabimus. potest autem 
utrumque intellegi, quod et populus iudaeorum contra praeceptum dei sibi
 equos et quadrigas multiplicauerit, et terra iudaeae uictorum equis et 
curribus sit repleta. et repleta est terra eius idolis, opus manuum 
suarum adorauerunt, quod fecerunt digiti eorum. et incuruauit se homo et
 humiliatus est uir. ubi quondam erat templum et religio dei, ibi 
adriani statua et iouis idolum collocatum est. quod multi super illo 
testimonio interpretantur, quod in euangelio legimus: cum autem 
uideritis abominationem desolationis stantem in sancto loco. et operi 
manuum suarum inclinati sunt; et homo, rationale animal, aes adorauit et
 lapidem. sunt autem qui haec de iudaeis interpretentur, quod antequam 
caperentur a babyloniis uniuersa haec fecerint et ideo dimissi sunt a 
deo. unde et in fine capituli ponitur:
</p><p>ne ergo dimittas eis. possumus secundum anagogen et hoc dicere, 
quod omne dogma contrarium ueritati adoret opera manuum suarum, et 
constituat idola in terra sua, et incuruetur homo, et humilietur uir, et
 se erigere non possit, quia sit a diabolo colligatus, nisi illum 
erexerit dominus, exemplo illius mulieris, quam satanas uinxerat annis 
decem et octo, ut nequaquam caelum, sed terram semper aspiceret. ne ergo
 dimittas eis. pro quo lxx interpretati sunt: et non dimittam eis. si 
deus loquitur, ita intellegendum est: quia tanta fecerunt, non parcam 
eis, nec tam innumerabilia peccata dimittam. si propheta, sic 
sentiendum: ne ergo dimittas eis, qui tanta scelera perpetrarunt. quod 
si de romanis intellegimus, uerior interpretatio est, qui subuertentes 
templum dei, non eum adorauerunt, qui uictoriam praebuit, sed idola 
manuum suarum. sin autem de iudaeis, prophetae truculenta sententia est,
 ut contra populum suum orare uideatur, cui supra dixerat: domus iacob, 
uenite et ambulemus in lumine domini
</p><p>ingredere in petram; abscondere in fossa humo a facie timoris 
domini et a gloria maiestatis eius. ego quidem populum cohortatus sum, 
dicens: domus iacob, uenite et ambulemus in lumine domini. sed quia 
proiecit dominus populum iacob; proiecit autem, quia aut fecit, aut 
passus est, quae supra exposuimus; ideo praenuntio uobis quae uentura 
sint mala et hortor ut ingrediamini petras et abscondamini in speluncis a
 facie babylonii uel romani exercitus, quando omnia uastabuntur, iuxta 
illud quod in euangelio legimus: tunc dicent montibus: cadite super nos,
 et petris: abscondite nos. iuxta anagogen uero a facie dominicae 
maiestatis praecipitur nobis, ut assumamus petrae fortitudinem, de qua 
dictum est: petra refugium leporibus. et: in petra exaltasti me. moyses 
quoque in foramine petrae ponitur, ut uideat posteriora dei. et: bibebat
 populus de spiritali sequenti eos petra. absconditur que in petra qui 
ingreditur cubiculum suum et clauso ostio adorat patrem, ut in terreno 
corpore constitutus, transeuntem mundi non sentiat tempestatem.
</p><p>oculi sublimes hominis humiliati sunt, et incuruabitur altitudo 
uirorum; exaltabitur autem dominus solus in die illa. cum hostes 
uenerint et omnem prouinciam babylonius aut romanus mucro uastauerit, et
 circumsederint agmina bellatorum hierusalem; tunc nec diuitiae, nec 
nobilitas generis, nec potentia dignitatum aliquem defendere poterunt; 
sed omnium erit una captiuitas, et deus solus exaltabitur, cuius iram 
nullus poterit declinare. multi haec de die iudicii intellegunt, quod 
omnis creatura comparatione diuinae gloriae humilietur et incuruetur et 
nihil esse se sentiat.
</p><p>dies enim domini exercituum super omnem superbum et excelsum et 
super omnem arrogantem, et reliqua. et haec prioribus coniunguntur. in 
die, inquit, illa in qua exaltabitur dominus solus, hoc est, in die 
ultionis dominicae, excelsi quique et arrogantes atque sublimes 
captiuitati et gladio subiacebunt. metaphorik�s~g autem sermo de magnis 
est atque principibus, quod quanto magis superbierint, tanto amplius 
deprimantur. dominus enim superbis resistit, et humilibus dat gratiam.
qui de die iudicii intellegunt, superbum et excelsum et sublimem et 
arrogantem, diabolum dici putant, qui superbiens loquitur: super stellas
 caeli ponam sedem meam; sedebo in monte excelso, super omnes montes 
excelsos ad aquilonem; ascendam super nubes, ero similis altissimo. 
quando ex ore infantium et lactentium perficietur laus, ut destruatur 
inimicus et ultor.
</p><p>et super omnes cedros libani sublimes et erectas et super omnes 
quercus basan. et in uicesimo octauo psalmo canitur: uox domini 
conterentis cedros; conteret dominus cedros libani et comminuet eas 
quasi uitulum libani. et in tricesimo sexto psalmo: uidi impium 
exaltatum et eleuatum quasi cedros libani, et transiui, et non erat, et 
quaesiui eum, et non est inuentus locus eius. quercus quoque basan, quas
 aquila druas~g, symmachus et theodotio balanous~g interpretati sunt, 
glandiferas nouimus, quae etsi fecerint fructus, porcorum sunt alimenta,
 non hominum. basan regio est arabiae, cui imperauit og, qui appellatus 
est rex basan, et interpretatur aischun�~g, id est ignominia, quam si 
confusionem transferre uoluerimus, magis sugchusin~g, id est babylonem, 
significat quam basan. super omnes ergo qui eriguntur in superbiam et 
faciunt opera ignominiae atque in caeno libidinum uolutantur, domini 
uindicta consurget. quod si prudens lector quaesierit, cur in templo 
domini cedrina ligna sint posita et in centesimo tertio psalmo legamus 
iuxta hebraicam ueritatem: saturabuntur ligna domini et cedri libani, 
quas tu plantasti, ibi passeres nidificabunt; et inter cetera ligna 
etiam cedri ad laudes domini prouocentur; et in aduentu saluatoris, 
quando omnes arbores et ligna campi applaudent ramis suis, scriptum sit:
 ponam in terra inaquosa cedrum et buxum et cypressum et pinum; et nunc 
diem domini super cedros libani sermo propheticus comminetur? hoc 
dicendum est, quod ex eodem genere hominum, alii sublimentur ad regnum, 
alii detrahantur ad poenam; et cedri libani, quae propter superbiam 
conterentur, eligantur, cum boni odoris fuerint et cum apostolo 
dixerint: christi bonus odor sumus.
</p><p>et super omnes montes excelsos et super omnes colles eleuatos. 
sicut in bonam partem pro uarietate uirtutum montes appellantur et 
colles, sic inter impios pro diuersitate uitiorum et maxime superbiae, 
alii montes sunt, alii colles, super quos erit dies domini, de quibus in
 hiezechiele scriptum est: haec dicit adonai dominus montibus et 
collibus: ecce ego inducam super uos gladium et dissipabuntur excelsa 
uestra, et conterentur arae uestrae, et reliqua.
</p><p>et super omnem turrim excelsam, et super omnem murum munitum. qui
 ad uespasiani adriani que haec referunt tempora, corporaliter dicunt 
impleta quae scripta sunt, quod non turris excelsa, non firmissimus 
murus, non ulla nauium multitudo et negotiationis industria, aduersum 
uim romani exercitus potuerit praeualere. sed in tantam habitatores 
iudaeae uenisse formidinem, ut et ipsi cum coniugibus et liberis, auro 
et argento quae sibi auxilio fore aestimabant, in foueas terrae demersi 
sint et profundissima antra sectati. si enim uoracium et luxuriosorum 
uenter est deus, quare non auari aurum et argentum appelletur deus? alii
 haec ad babylonia referunt tempora. ergo iuxta leges tropologiae 
singula quaeque percurram. turris uel ob munitionem urbis aedificatur, 
uel ob speculam, ut longe ueniens cernatur hostis. unusquisque ergo 
nostrum debet aedificare turrim, prius sumptibus supputatis, ne iuxta 
euangelicam parabolam, cum explere opus nequiuerit, rideatur. haec 
turris bene constructa persistit. sin autem erecta in superbiam, firma 
non habuerit fundamenta, cadet super eum a quo aedificata est; sicut 
illa in siloa, quae decem et octo homines interfecit. unde et dominus 
loquitur ad audientes: et uos si non egeritis paenitentiam, similiter 
peribitis. in consequentibus quoque lecturi sumus, quod dominus in uinea
 sua aedificauerit turrim, et fecerit torcular, et maceriam 
circumdederit, sed haec omnia destructa sint atque uastata, quia uano 
superbiae supercilio intumuerint. muri quoque exstruuntur excelsi, ne 
cito ciuitas destruatur, ne hostibus pateat, quia circumdantur ecclesiae
 sapientissimis uiris et omni ratione firmantur, ne quod dogma peruersum
 praeualeat ueritati. de istiusmodi muris deus loquitur ad hierusalem: 
ecce super manus meas depinxi muros tuos et in conspectu meo sunt 
semper. sin autem hi qui prius impugnauerant ecclesiam, cognita 
ueritate, transierint ad fidem et pugnauerint pro ea, quam ante 
impugnauerant, tunc illud implebitur: cito aedificaberis ab his, a 
quibus destructa eras. in leuitico quoque legimus, domum, quae in 
urbibus muratis sit, si intra annum redempta non fuerit, emptori aeterna
 possessione firmari, quod si in uillis et in uiculis sit, quae muros 
non habeant, semper posse redimi et emptoris pretium fluctuare.
</p><p>et super omnes naues tharsis et super omne, quod uisu pulchrum 
est. pro tharsis, quod omnes similiter transtulerunt, soli lxx mare 
interpretati sunt. hebraei putant, lingua proprie sua mare tharsis 
appellari, quando autem dicitur: iam, non hebraico sermone appellari, 
sed syriaco. habuit et iosaphat naues, quas mittebat in tharsis, sed 
contritae sunt in asiongaber. habuit et salomon quae ibant in tharsis, 
et post tres annos reuertebantur, afferebant que regi argentum et aurum,
 ebur et simias. sed quia rex uterque peccauerat, alius deditus 
uoluptati et externarum gentium amans feminas; alius se cum rege 
samariae copulans, quod utrumque ad ethnicos refertur et haereticos, in 
quibus nihil est aliud nisi fulgor eloquentiae, et sensus diabolica arte
 constructus, et sermo mortuus, quod interpretatur in dentibus, et 
similitudo rationis humanae, quod sentitur in simiis. idcirco in psalmis
 legimus: in spiritu uiolento confringes naues tharsis. et de his 
nauibus idem esaias loquitur: uae alis nauium, quae sunt trans 
aethiopiam. sunt autem e contrario et bonae naues, de quibus in eisdem 
psalmis dicitur: qui descendunt mare in nauibus et faciunt opus in aquis
 multis. ipsi uiderunt opera domini et mirabilia eius in profundo. qui 
enim in saeculi huius fluctibus non sunt otiosi, sed operantur, et 
merces portant dominicas et ad portum quietis uenire festinant, ipsi 
uident opera domini, et mirabilia eius in profundo, quando ad profundam 
scientiam peruenerint, et uniuersa scrutantes, hoc est, etiam profunda 
dei et mirabilia eius aspexerint. iosephus tharsis urbem ciliciae tarsum
 arbitratur; alii regionem putant indiae et hoc nomine etiam de duodecim
 gemmis lapidem appellari, qui apud nos uocatur chrysolithus, ob marini 
coloris similitudinem. melius autem est tharsis uel mare uel pelagus 
absolute accipere. neque enim ionas de ioppe nauigans, ad indiam poterat
 peruenire, ad quam illo mari non potest nauigari; sed simpliciter ire 
in pelagus, et ad quascumque insulas pergere. quod que sequitur: et 
super omne, quod uisu pulchrum est. siue ut lxx transtulerunt: et super 
omnem aspectum pulchritudinis nauium, eodem sensu accipiendum, quod 
destruatur a die domini quidquid pulchrum uidetur in uerbis et humana 
ratione constructum, si se erigat contra scientiam dei.
</p><p>et incuruabitur sublimitas hominum et humiliabitur altitudo 
uirorum et eleuabitur dominus solus in die illa; et idola penitus 
conterentur. tamdiu uidetur humanus sermo habere rationem, quamdiu 
diuinae scientiae non fuerit comparatus. cum autem mendacium ueritati, 
quasi stipula igni, appropinquauerit, cito uoratur et deperit et omnia 
dogmata falsitatis, quae nunc idola nominantur, ab eo quod simulata sint
 atque conficta, penitus conterentur.
</p><p>in die illa proiciet homo idola argenti sui et simulacra auri 
sui, quae fecerat sibi, ut adoraret talpas et uespertiliones, et 
ingredietur in fissuras petrarum et cauernas saxorum a facie formidinis 
domini et a gloria maiestatis eius, cum surrexerit percutere terram. 
saepe diximus argentum et aurum pro sermone et sensu accipi, quae cum a 
deo hominibus data sint, ut uel loquantur uel sentiant deum et laudent 
creatorem suum, illi abutuntur hoc munere in idolorum simulationem. 
iuxta illud quod scriptum est: dedi eis argentum et aurum; ipsi uero de 
argento et auro meo operati sunt baal. cum ergo quis domini pauore 
perterritus primum in spelunca pectoris sui idola condiderit; et in 
uoraginibus terrae absconderit, non audens proferre quod male finxerat, 
secundum profectus est, ut prius caelata proiciat, et in se esse non 
patiatur. pro talpis, quas nos interpretati sumus, lxx uana, aquila 
orukta~g, symmachus infructuosa, theodotio ipsum uerbum hebraicum posuit
 pharpharoth. est autem animal absque oculis, quod semper terram fodit, 
et humum egerit, et radices subter comedens, frugibus noxium est; quod 
graeci aspalaka~g uocant. uespertilio autem nocturna auis, quae congruum
 ab eis nomen accepit nukteris~g, eo quod in nocte uolitet, paruum 
animal est, et murium simile, non tam uoce et cantu resonans, quam 
stridore, quod cum uideatur uolitare, lucifugum est et solem uidere non 
patitur. istiusmodi animantibus idola comparata sunt, quae caeca et 
tenebrosa coluntur a caecis, et omnia dogmata contraria ueritati. quae 
cum in die domini fuerint derelicta, ingredientur hi qui proiecerint ea 
in fissuras petrarum cauernas que saxorum, ut non in terrae puluere et 
uili luto, sed in firma ratione uersentur et inueniant sibi diuersa 
uirtutum foramina, per quae ad ueritatem ualeant peruenire. haec iuxta 
anagogen, ut potui, breui sermone perstrinxi, quae hebraei ad babylonia 
referunt tempora et subuersionem hierusalem, quando surrexit dominus 
terram percutere iudaeorum.
</p><p>quiescite ergo ab homine, cuius spiritus in naribus eius, quia 
excelsus reputatus est ipse. hoc praetermisere lxx, et in graecis 
exemplaribus ab origene sub asteriscis de editione aquilae additum est, 
quod in hebraeo ita legitur: hedalu lachem men aadam aser nasama 
baaphpho chi bama nesab hu. ubi nos diximus: excelsus reputatus est 
ipse, aquila interpretatus est: in quo reputatus est iste.
uerbum hebraicum bama uel hups�ma~g dicitur, id est excelsum, quod et in
 regnorum libris et in hiezechiele legimus. uel certe in quo et eisdem 
litteris scribitur beth, mem, he ac pro locorum qualitate, si uoluerimus
 legere: in quo dicimus bamma; sin autem: excelsum uel excelsus, legimus
 bama. intellegentes ergo iudaei prophetiam esse de christo, uerbum 
ambiguum in deteriorem partem interpretati sunt, ut uiderentur non 
laudare christum, sed nihili pendere. quae est enim uerborum 
consequentia et qui ordo rationis ac sensus, ut dicamus: cum haec ita se
 habeant, et dies uentura sit domini, in qua uniuersus iudaeae status 
subuertendus est et omnia conterenda. moneo uos atque praecipio, ut 
quiescatis ab homine, qui ita spirat ac uiuit ut nos homines, quia in 
nihili computandus est? quisquam ne hominum ita quempiam laudet, ut 
dicat: cauete ne offendatis eum, qui omnino nihili est? ergo e contrario
 sic intellegendum: cum haec uniuersa uentura sint uobis et prophetali 
spiritu praedicantur, moneo atque praecipio, ut quiescatis ab eo qui 
secundum carnem quidem homo est, et habet animam, et ita spirat, et 
naribus halitum trahit, ut nos homines spiramus, et uiuimus; sed 
secundum diuinam maiestatem excelsus et est, et reputatur et creditur. 
tacita me cum mente pertractans, non possum inuenire rationem, quare lxx
 tam perspicuam de christo prophetiam in graecum noluerint uertere. 
ceteri enim, qui uerterunt quidem, sed sermonem ambiguum ad impietatis 
traxere sensum, non mirum cur male interpretati sint, nec uoluerint de 
christo gloriosum quid dicere, in quem non credebant. uidelicet ut 
iudaei aut semiiudaei, id est ebionitae. quod autem christus excelsus 
sit uel altissimus, qui alio sermone apud hebraeos appellatur elion, in 
octogesimo sexto psalmo legimus: numquid sion dicet homo et homo natus 
est in ea; et ipse fundauit eam altissimus? et in euangelio: et tu puer 
propheta altissimi uocaberis. ac ne longum funem traham, in expositione 
enim sanctarum scripturarum ueritatem debemus sequi, non contentionem in
 isto loco bama apud hebraeos non excelsus dicitur, sed excelsum, id 
est, ipsa altitudo atque sublimitas; quasi si de aliquo dicamus, non est
 diuinus, sed diuinatio; non est riuus, sed fons; non est homo, sed ipsa
 humanitas. origenes hunc locum ita interpretatus est: quia singulariter
 de uno homine dicitur, referri potest et ad dominum saluatorem, iubente
 propheta, ut quiescant ab eo qui in magno aliquo reputatus est; licet 
impraesentiarum uideatur ut homo et spiramen habere in naribus, sicut et
 ceteri spirant homines.
</p><h3 align="center"><a name="TOC-LIBER-2"></a>LIBER 2</h3>
<p>finito in esaiam primo uolumine, quod ut potui, non ut uolui, celeri 
sermone dictaui: sensum potius scripturarum, quam compositae orationis 
uerba perquirens; nunc transcendam ad secundum; et quidquid in me uirium
 est, pronae que in dominum uoluntatis, offeram ei qui per prophetam 
locutus est: ego uisiones multiplicaui; et in manibus prophetarum 
assimilatus sum. unde obsecro te, uirgo christi eustochium, ut nobis in 
scripturarum explanatione certantibus, tu cum moyse ad dominum eleues 
manus; ut qui exeuntes de aegypto, mare transiuimus rubrum, uincamus 
amalec, qui interpretatur deuorans et lingens; et possimus te cum 
dicere: benedictus dominus deus meus, qui docet manus meas ad proelium 
et digitos meos ad bellum.
</p><p>3. ecce enim dominator dominus exercituum auferet ab hierusalem 
et ab iuda ualidum et fortem, omne robur panis et omne robur aquae. 
hucusque de iudicio dici putant. quod sequitur, de captiuitate uentura, 
quam alii ad babylonios, alii referunt ad romanos. sed melius est, ut 
supra diximus, cuncta referri ad dominicam passionem. post 
interfectionem quippe illius, omnes gratiae et donationes sublatae sunt a
 iudaeis, secundum quod in euangelio scriptum est: lex et prophetae 
usque ad ioannem baptistam. et est ordo: quoniam noluistis cessare ab 
homine, cuius spiritus in naribus eius, qui excelsus reputatus est; sed e
 contrario fudistis sanguinem iusti et cogitastis consilium pessimum, 
dicentes: alligemus iustum, quia inutilis est nobis. ideo fructum 
adinuentionum uestrarum comedetis. nihil apud iudaeos post passionem 
domini forte, nihil ualidum est, sed omnia infirma et languida. nec 
aliquis potest apud eos dicere: omnia possum in eo, qui me confortat, 
christo iesu domino nostro. et quia iuxta lxx legimus: ualidum et 
ualidam, ualido illud possumus coaptare: donec occurramus omnes in uirum
 perfectum, in mensuram aetatis plenitudinis christi. porro ualidae: 
uolo, inquit, omnes uos uirginem castam exhibere christo. fortitudo 
autem panis et fortitudo aquae pro omni cibo et potu accipitur. legimus 
quod moyses fuerit in monte sinai, et quadraginta diebus panem non 
comederit et aquam non biberit. illud quoque quod ad adam dicitur: in 
sudore uultus tui comedes panem tuum, donec reuertaris in terram, de qua
 sumptus es, similiter audiendum. nec non quod a saluatore dicitur: non 
in pane solo uiuit homo, sed in omni uerbo quod egreditur per os dei. 
fortitudo igitur panis auferetur ab eis. ille qui dicit: ego sum panis 
uiuus, qui de caelo descendi. et fortitudo aquae, de qua idem dominus 
loquebatur: omnis qui biberit ex aqua hac, sitiet iterum; qui autem 
biberit ex aqua, quam ego dabo ei, non sitiet in aeternum. sed aqua, 
quam ego dabo ei, fiet in eo fons aquae salientis in uitam aeternam. de 
huiusmodi panibus et in prouerbiis legimus: aperi oculos tuos et replere
 panibus. habent panem iudaei, sed absque fortitudine; habent aquas, sed
 absque robore. legunt enim scripturas, sed non intellegunt; tenent 
membranas, et christum, qui in membranis scriptus est, perdiderunt. 
lacte enim aluntur, quasi paruuli et non solido cibo. et quia 
fortitudinem perdiderunt et infirmi sunt, propterea olera comedunt. 
athletarum autem solidus cibus est, qui et uitam sustentat humanam, et 
uiuentibus praebet fortitudinem. de istiusmodi pane et aqua, quod 
auferantur a iudaeis, etiam alius propheta testatur, dicens: ecce dies 
ueniet, dicit dominus, et emittam famem super terram; non famem panis, 
neque sitim aquae, sed famem audiendi sermones dei.
</p><p>fortem et uirum bellatorem, iudicem et prophetam, et hariolum, et
 senem. pro forti, quod solum est in hebraeo, duo simul lxx 
transtulerunt: gigantem et fortem, eumdem uolentes gigantem esse, quem 
fortem. de forti supra dictum est. gigantem autem in bonam partem, hoc 
est de domino saluatore, in octauo decimo psalmo legimus: exsultauit ut 
gigas ad currendam uiam suam; a summo caelo egressio eius, et occursus 
eius usque ad summum illius. sin autem legerimus, nemrod gigantem, qui 
fuit uenator coram domino, et gigantes, propter quos uenit diluuium 
super terram, in contrariam partem accipiendi sunt. uirum quoque 
bellatorem iuxta historiam sic intellegimus, quod capti sint et usque 
hodie seruiant, et non deposuerint seruitutis iugum. sed ne iudices 
quidem habeant proprios, romanis que subiciantur iudicibus; in tantum ut
 de principibus eorum, qui esse uidentur in populo, romani principes 
iudicent. sed et hoc dicendum, quod nullus sit apud eos bellator in 
lege, habens scientiam iudicandi; sed omnia uana sint et caduca et plena
 stultitiae. de propheta autem, quod apud eos esse cessauerit, nulli 
dubium est. quaerimus iuxta hebraicum, quomodo interpretemur hariolum, 
quem omnes interpretati sunt diuinum, exceptis lxx, qui pro hoc 
coniectorem transtulerunt. et dicendum quod saepe etiam per hariolos 
futura dicantur, sicut in balaam diuino legimus et in diuinis quinque 
urbium palaestinarum, gazae et ascalonis, geth et accaronis et azoti, 
qui dant consilium quomodo arca domini remittatur. et est sensus: et 
uera et falsa a iudaeis pariter auferentur. senem quoque, quem lxx 
presbyterum transtulerunt, intellegit ablatum a iudaeis, qui scierit in 
scripturis sanctis presbyteros merito et sapientia eligi, non aetate. 
neque enim apud iudaeos senes esse cessarunt, quos usque ad decrepitam 
senectutem saepe uenire conspicimus. et inueteratos dierum malorum duos 
presbyteros iuxta theodotionem in danielis principio legimus. nam et 
moysi praecipitur, ut eligat presbyteros, quos scit esse presbyteros. et
 apostolus paulus, qualis presbyter eligi debeat, plenissime scribit ad 
timotheum. unde et in prouerbiis dicitur: gloria senum canities. quae 
est ista canities? haud dubium quin sapientia, de qua scriptum est: 
canities hominum prudentia est. cum que nongentos et eo amplius annos ab
 adam usque ad abraham uixisse homines legamus, nullus alius prius 
appellatus est presbyter, id est senex, nisi abraham, qui multo 
paucioribus annis uixisse conuincitur. unde scribit et ioannes post 
pueros et iuuenes, etiam ad senes, dicens: scripsi uobis, patres, quia 
cognouistis eum, qui a principio est. et roboam filius salomonis ideo 
perdidit regnum, quia noluit audire presbyteros.
</p><p>principem super quinquaginta. sunekdochik�s~g a parte totum. 
quomodo enim centuriones uocantur, qui centum praesunt militibus, et 
chiliarchi, qui mille, quos nos tribunos appellamus, ab eo quod praesint
 tribui. sic in israelitico exercitu quinquagenarii uocabantur, qui in 
capite erant quinquaginta militum. unde et decanos dicimus, qui decem 
praesunt hominibus. nec mirum si apud iudaeos omnis perierit dignitas 
bellatorum, cum militandi sub gladio et arma portandi non habeant 
potestatem. quia uero quinquagenarius numerus semper refertur ad 
paenitentiam, princeps que paenitentiae, et caput eorum, qui saluantur 
per paenitentiam, christus est; breuiter numeri huius sacramenta 
pandamus. in genesi legimus, loquente abraham ad dominum, quod a 
quinquaginta primum iustis, si inueniatur in ciuitate, dixerit urbem 
esse saluandam. et septem hebdomadarum in numeris, id est: pentecostes 
celeberrima festiuitas est. iubileus quoque, id est remissionis annus, 
qui septenis annorum hebdomadibus, id est quadraginta nouem annis 
texitur, in quo clangunt tubae et ad omnes reuertitur antiqua possessio,
 hoc continet sacramentum. unde et dauid in quinquagesimo numero psalmum
 scribit paenitentiae. legimus quoque in eodem. 
numerorum libro, quod de praeda et spoliis quinquagesimum caput, tam de 
hominibus quam de iumentis, accipiant sacerdotes, et quinquagesimum 
leuitae, qui custodiunt fores tabernaculi. illa quoque euangelii 
parabola, in qua dicuntur duo debitores, unus qui debebat quingentos 
denarios et alius quinquaginta, ad hanc refertur intellegentiam. unde et
 apostolus apud ephesios, quibus mystica quaeque dissoluerat, uult 
permanere usque ad pentecosten, donec perfecte ad dominum conuertantur, 
dicens: ostium enim mihi apertum est magnum et euidens, sed aduersarii 
multi. imitatur autem et diabolus israeliticum exercitum, de quo iethro 
dederat genere suo moysi consilium, ut constitueret super populum 
tribunos et centuriones et quinquagenarios. unde impius rex mittit duos 
quinquagenarios cum subditis sibi militibus, ut exhiberent eliam, qui 
diuino igne consumpti sunt. tertius autem saluatur ex eis, qui conuersus
 ad preces, paenitentiae sacramenta cognouerat. unde et iudaei, nolentes
 dominum esse perfectum nec principem quinquagenarium, dicunt ad eum: 
quinquaginta annos necdum habes, et abraham uidisti? et ille sciens se 
esse non solum paenitentium principem, sed et iustorum respondit: 
antequam abraham esset, ego sum. quod autem dominus princeps sit 
quinquagenarius, ex una festiuitate intellegere possumus, de qua ait: 
dominus est sabbathi, filius hominis. quod si sabbathi, et kalendarum. 
si kalendarum, et paschae, id est, azymorum. si paschae, et iubilei, si 
iubilei, et tabernaculorum. si tabernaculorum, et pentecostes, quae ad 
quinquagesimum refertur numerum.
</p><p>et honorabilem uultu et consiliarium. pro duobus, id est 
honorabili uultu et consiliario, lxx unum: uirum admirabilem 
consiliarium transtulerunt. inter ceteras gratias etiam hoc dominus 
auferet a iudaea, ut nullum habeant consiliarium; sed faciant cuncta 
absque consilio. et graeci poetae laudabilis illa et admiranda sententia
 est: primum esse beatum, qui per se sapiat; secundum, qui sapientem 
audiat. qui autem utroque careat, hunc inutilem esse, tam sibi, quam 
omnibus. unde et illud in nostris libris legimus: amici tibi sint 
plurimi, consiliarius autem unus de mille. et iterum: cum consilio omnia
 age. et dabit tibi prudentia admirabilem consiliarium. senatus quoque 
consulta dicuntur et principes quondam romani consules appellati sunt, 
uel a consulendo ciuibus, uel a regendo cuncta consilio. et nos habemus 
in ecclesia senatum nostrum, coetum presbyterorum. cum ergo inter cetera
 etiam senes iudaea perdiderit, quomodo poterit habere consilium, quod 
proprie seniorum est?
</p><p>et sapientem architectum. pro quo aquila transtulit: 
sapientissimum artificum, ut ostenderet eos plures quondam habuisse 
artifices; qualis et ille fuit beseleel filius uri, filii ur de tribu 
iuda, quem impleuit deus spiritu sapientiae et intellegentiae ac 
disciplinae, ut in omni opere esset faber perfectissimus, non solum in 
auro et argento, sed et in aere et ceteris quae moyses enumerat, qui 
aedificauit tabernaculum dei. illis ergo perdentibus architectos, omnis 
aedificandi gratia translata est ad ecclesiam. unde paulus apostolus 
dicit: quasi sapiens architectus fundamentum posui. et hieremias 
architectus erat, qui non solum eradicabat et suffodiebat et perdebat, 
sed et aedificabat. unde idem apostolus loquitur: dei agricultura, dei 
aedificatio sumus.
dominus quoque noster appellatur structor maceriarum. et in euangelio 
filius fabri sugillatur, qui uniuersa condiderit. in regum quoque 
uolumine legimus, quod miserit rex salomon, et tulerit hyram tyrium, 
filium mulieris uiduae quae erat de tribu nephthali, et habebat patrem 
tyrium, artificem aeris. ingressus que est ad regem et fecit omnia opera
 regi salomoni; in quo typus est aedificandae ecclesiae, quae non solum 
de tribu iuda, sed de nephthali quoque et patre tyrio generatus sit, qui
 habuit matrem uiduam, quia priorem uirum perdiderat. et multo plures 
sunt filii desertae, magis quam eius quae habet uirum. sed et in 
paralipomenon libro legimus uallem artificum: saraias autem genuit ioab 
patrem uallis artificum; ibi quippe artifices erant. qui propterea 
habitare dicuntur in ualle, quia non eos inflabat scientia, sed humilem 
atque mansuetum sequebantur iesum et cum apostolo dicere poterant: ego 
enim sum minimus apostolorum, qui non sum dignus uocari apostolus. et 
alibi: ex parte cognoscimus et ex parte prophetamus; et nunc per 
speculum uidemus in aenigmate.
</p><p>et prudentem eloquii mystici. pro quo lxx interpretati sunt: 
prudentem auditorem; theodotio: prudentem incantatorem; aquila: 
prudentem susurratorem; symmachus: prudentem eloquii mystici, quem et 
nos in hoc loco secuti sumus. dicendum primum iuxta lxx quod inter 
ceteras gratias spiritales, etiam prudens auditor in ecclesia 
necessarius sit. alii enim datur prophetia; alii discretio spirituum. 
unde et constituti erant in populo iudaeorum sacerdotales gradus, qui 
prophetas pseudoprophetas que discernerent; hoc est, intellegerent, qui 
de dei spiritu loquerentur, qui de contrario. legamus hieremiam. prudens
 autem eloquii mystici, siue susurrator et, ut theodotio uoluit, 
incantator, uidetur mihi uir esse eruditus et exercitatus tam in lege et
 prophetis, quam in euangelio et apostolis, qui possit singulas animi 
perturbationes sua sanare doctrina, et ad statum mentis reducere; dum et
 scortator recipit castitatem et ganeo frugalitatem et quondam auarus 
dat eleemosynam. euentila omnes iudaeorum synagogas, et nullum poteris 
inuenire doctorem, qui sancta praecipiat, et contemptis diuitiis, 
sectandam doceat paupertatem. de istiusmodi incantatoribus contra 
serpentes et aspides, id est contra peccatores, qui dei iustitiam 
reliquerunt, dauid loquebatur in psalmo: alienati sunt peccatores a 
uulua; errauerunt ab utero, locuti sunt falsa. furor eorum iuxta 
similitudinem serpentis; sicut aspidis surdae et obturantis aures suas, 
quae non exaudit uocem incantantium, et uenefici medicantis sapienter. 
omnis sermo apostoli contra serpentes et aspides incantatio est, quem 
non exaudiunt peccatores et haeretici, quia claudunt aures suas, ne 
audiant ueritatem.
</p><p>et dabo pueros principes eorum. si ex persona prophetae dicitur: 
ecce enim dominator dominus exercituum, auferet ab hierusalem et ab iuda
 ualidum et ualidam, omne robur panis et omne robur aquae; et reliqua. 
quomodo nunc idem propheta loquitur: dabo pueros principes eorum, et 
effeminati dominabuntur eis? ergo iuxta consuetudinem prophetalem 
loquente propheta, subito deus loquitur per prophetam ex persona sua et 
dicit: dabo pueros principes eorum; sublatis enim his quae ante 
donaueram et quasi bona iratus abstuleram, nunc e contrario dabo mala. 
tuli senem et quinquagenarium, et admirabilem consiliarium et sapientem 
architectum et prudentem auditorem et cetera. pro his dabo pueros 
principes. qui enim presbyterum perdiderunt. qualem superior sermo 
monstrauit, qualis et abraham primus appellatus est presbyter, recte 
iuuenes principes accipiunt. de quibus et in ecclesiaste legimus: uae 
tibi ciuitas, cuius rex iuuenis et principes tui mane comedunt. beata 
terra, cuius rex filius ingenuorum. talis fuit rex iuuenis roboam filius
 salomonis, qui secutus est iuuenum consilia.
non quod aetate esset iuuenis, sed sapientia. alioquin quadraginta et 
amplius annorum regnum accepisse narratur. et e contrario salomon 
duodecim annorum erat quando suscepit imperium et quia habebat 
sapientiam propterea non est appellatus iuuenis. erat enim in eo 
latitudo cordis, et amplitudo sapientiae quanta arena est in maris 
litoribus. unde et apostolus scribit ad timotheum: nemo adolescentiam 
tuam contemnat. qui enim aetate iuuenis est, maturitate senex est. et 
daniel iuxta theodotionem antequam iudicaret, appellatus est puer. 
postquam uero excitauit in eo deus spiritum et iudicauit senes, accepit 
presbyterii dignitatem. hieremiae quoque, qui ad mittentem se dominum 
dixerat: quiesce, dominator domine. ecce ego nescio loqui, quia iuuenis 
sum. respondit dominus: ne dicas, quia iuuenis sum; prius enim quam 
formareris in utero, noui te, et antequam exires de uulua matris tuae, 
sanctificaui te, et prophetam in gentibus constitui te. ob hanc causam 
reor et adolescentulas uiduas iuberi ab apostolo, ut accipiant maritos 
et matresfamiliae sint et educent liberos suos, quia multae retro 
abierunt post satanam. et cum luxuriatae fuerint in christo, nubere 
uolunt, habentes damnationem, quia primam fidem irritam fecerunt. nec 
ecclesiasticis uidua sustentatur alimentis, nisi quae sexaginta annorum 
est et maturitatem habet morum pariter et aetatis. putet aliquis et 
illud quod apostolus prohibet episcopum fieri neophytum, ad hoc 
pertinere, quia paruulus in fide est, ne elatus in superbiam, incidat in
 iudicium diaboli. iudicium autem diaboli nullum est aliud, nisi 
superbia, propter quam de caelestibus cecidit. unde et saluator 
loquitur: uidebam satanam, quasi fulgor cadentem de caelo.
</p><p>et effeminati dominabuntur eis. pro quo in hebraeo scriptum est 
thalulim, quos lxx et theodotio illusores interpretati sunt, aquila 
enallaktas~g, qui se mutent et turpitudinis exerceant uices. quales in 
iudicum libro super concubina leuitae in gabaa legimus. consideremus 
patriarchas iudaeorum, et iuuenes siue pueros effeminatos que ac 
deliciis affluentes, et impletam prophetiam esse cernemus. possumus 
illusores dicere et magistros populi israel, qui deuorant populum dei 
sicut escam panis, et peruerse scripturas sanctas interpretantur 
illudunt que stultitiae discipulorum.
</p><p>et corruet populus uir ad uirum, unusquisque ad proximum suum; 
tumultuabitur puer contra senem, et ignobilis contra nobilem. quando 
iuuenes fuerint principes et illusores domini, quales propheticus sermo 
describit, tunc nec dignitatis, nec aetatis, nec scientiae ullus ordo 
seruabitur; sed rebellabunt pueri senibus et ignobiles nobilibus, et 
mutuo corruent. et implebitur illud apostolicum: mordentes inuicem, 
consumpti estis ab inuicem. haec sub tito filio uespasiani accidisse 
populo iudaeorum. scribit iosephus; et quod, cum expugnarentur a 
romanis, fuerit hierusalem in tres partes diuisa seditio; et alii arcem 
et templum, alii inferiorem. urbis partem tenuerint alii superiorem.
</p><p>apprehendet enim uir fratrem suum, domesticum patris sui. 
uestimentum tibi est, princeps esto noster; ruina autem haec sub manu 
tua.
uestimentum tibi est, princeps esto noster; ruina autem haec sub manu 
tua. pro ruina, symmachus et theodotio infirmitatem transtulerunt, lxx 
cibum. significat autem raritatem hominum et maxime rerum omnium 
penuriam, quod qui cibum et uestimentum habuerit, potens et diues et 
inclutus esse credatur. quod autem ait iuxta hebraicum: ruina haec sub 
manu tua, hunc sensum habet: miseria nostra et calamitas tuo 
substentetur et protegatur auxilio. et hoc considerandum quod singuli 
sibi eligant principes singulos et in principum electione seditio sit, 
dum alii alios principatu dignos putant. nec dicunt ad eos: possessiones
 tuae et diuitiae et reditus sustentare nos poterunt, sed infirmitas 
ista, siue cibus meus, ex tuo sanabitur et pendebit arbitrio.
</p><p>et respondebit in die illa, dicens: non sum medicus, et in domo 
mea non est panis, neque uestimentum; nolite constituere me principem 
populi. pro medico, symmachus et lxx transtulerunt: principem; theodotio
 epidesmeuonta~g, qui liget uulnera et prouideat sanitati. respondebit 
in hebraeo non habetur, sed de lxx additum est. in hebraeo enim his quae
 supra scripta sunt iungitur: in die illa, dicet, non sum medicus, et 
reliqua. is autem dicet, qui princeps fuerit electus. et sicut populus 
qui eum, quem comparatione sui locupletiorem intellegit, principem 
habere desiderat, sic qui eligitur considerans paupertatem et 
imbecillitatem suam, indignum se esse delato honore testatur, nec posse 
mederi uitiis, id est curare languentes, esurientibus tribuere cibum, 
uestire nudos, qui ipse se sustentare uix ualeat. ergo non statim 
multitudinis acquiescamus iudicio, sed electi in principatum nouerimus 
mensuram nostram et humiliemur sub potenti manu dei, quia deus superbis 
resistens, humilibus dat gratiam. quanti panem non habentes et 
uestimentum, cum ipsi esuriant et nudi sint, nec habeant spiritales 
cibos, neque christi tunicam integram reseruarint, aliis et alimoniam et
 uestimenta promittunt; et pleni uulneribus, medicos se esse iactant. 
nec obseruant illud mosaicum: prouide alium quem mittas; aliud que 
mandatum: ne quaeras iudex fieri, ne forte non possis auferre 
iniquitates. solus iesus omnes languores sanat et infirmitates, de quo 
scriptum est: qui sanat contritos corde et alligat contritiones eorum.
</p><p>ruit enim hierusalem et iuda concidit, quia lingua eorum et 
inuentiones eorum contra dominum, ut prouocarent oculos maiestatis eius.
 agnitio uultus eorum respondit eis; et peccatum suum quasi sodoma 
praedicauerunt, nec absconderunt. hoc propheta loquitur, non, ut 
plerique arbitrantur, ille qui princeps fuerat electus. et dicit ideo 
nullum uelle praeesse populo peccatori, quia iudas et hierusalem et 
urbs, et iudaea prouincia, siue tribus iuda pariter conciderint. causas 
que reddit impietatis eorum, quia contra dominum blasphemauerunt, atque 
dixerunt: tolle, tolle, crucifige talem, non habemus regem nisi 
caesarem. et clementissimum deum furore linguae suae ad amaritudinem 
prouocauerunt agnitio que uultus eorum respondebit eis, id est: sua 
recepere peccata, siue ut septuaginta transtulerunt: confusio uultus 
eorum restitit eis, id est: ante oculos suos propria semper habuere 
delicta. et quomodo sodomitae cum omni libertate peccantes et ne pudorem
 quidem ullum habentes in scelere, dixerunt ad lot: educ foras uiros, ut
 concumbamus cum eis. sic et isti publice proclamantes, suum 
praedicauere peccatum, nec ullam in blasphemando habuere uerecundiam. 
secunda enim post naufragium tabula paenitentiae est et consolatio 
miseriarum, impietatem suam abscondere. unde et principes appellantur 
sodomorum, qui sodomitica habuere peccata.
</p><p>uae animae eorum, quoniam reddita sunt eis mala. dicite iusto, 
quoniam bene, quoniam fructum adinuentionum suarum comederunt. uae impio
 in malum; retributio enim manuum eius fiet ei. iuxta hebraicum et 
ceteros interpretes hunc sensum habet: uae illis quia sua scelera 
receperunt. unde uos qui auditis, uel qui librum prophetae legitis, 
laudate iustitiam dei, quia benefecerit, quia impii labores manuum 
suarum comederunt. et uae impio populo in malum: recepit enim quod 
merebatur. et qui principem suum romanae tradidit potestati, ipse 
romanae subiacet seruituti. iuxta lxx autem interpretes qui dixerunt: 
uae animae eorum, quoniam cogitauerunt, consilium pessimum contra 
semetipsos, dicentes: alligemus iustum, quoniam inutilis est nobis; 
itaque fructus operum suorum comedent. perspicue de christi passione 
dicitur, quod inierint consilium pessimum, non tam contra iustum, quam 
contra semetipsos et animam suam; et nunc fructus operum suorum 
comedant. quae enim seminauerit homo, haec et metet, et unusquisque onus
 suum portabit.
</p><p>populum meum exactores sui spoliauerunt; et mulieres dominatae 
sunt eis. pro mulieribus, quas solus interpretatus est symmachus, et 
hebraice dicuntur nasim, aquila et lxx transtulerunt apaitountas~g, qui 
significant exactores, theodotio daneistas~g, id est feneratores. 
loquitur autem sermo propheticus contra scribas et pharisaeos, qui 
turpis lucri gratia, ut acciperent decimas et primitias, dei filium 
negauerunt. et non eos uocat magistros, scribas atque doctores, sed 
exactores, qui quaestum putant esse pietatem; et deuorant, non (iuxta 
apostolum) domos tantum uiduarum, sed uniuersum populum; accusans que 
luxuriam eorum et turpem conuersationem, non solum exactores appellat, 
ut ab inuitis pecuniam uideantur exigere; sed mulieres, quia propter 
libidinem omnia faciant, et sint dediti uoluptatibus. caueamus ergo et 
nos, ne exactores simus in populo; ne iuxta impium porphyrium matronae 
et mulieres sint noster senatus, quae dominantur in ecclesiis et de 
sacerdotali gradu fauor iudicat feminarum.
</p><p>popule meus, qui te beatum dicunt, ipsi decipiunt te et uiam 
gressuum tuorum dissipant, siue conturbant. scribas et pharisaeos 
exactores appellauerat, non magistros; et supra illusores, qui propter 
munera, quae excaecant oculos etiam sapientium, non solum peccatores in 
populo non corripiebant, sed pro diuitiis atque compendiis efferebant 
laudibus, beatos uocantes, et columnas domus dei, et cetera quae solent 
adulatores dicere. ille est ergo doctor ecclesiasticus, qui lacrimas, 
non risum, mouet, qui corripit peccatores, qui nullum beatum, nullum 
dicit esse felicem. nec praeuenit sententiam iudicis sui, dicente 
scriptura sancta: ne beatum dicas quemquam hominum ante mortem.
sed et in alio loco legimus: qui benedicit amico mane grandi uoce, a 
maledicente nihil differt. unde spernentes hominum iudicia, nec laudibus
 eorum extollamur nec obtrectationibus contristemur, sed ingrediamur 
rectam uiam, et tritas a sanctis prophetis semitas. audiamus que 
hieremiam dicentem: state in uiis et uidete; et interrogate semitas 
domini sempiternas, quae sit uia bona; et ambulate in ea. quod si quando
 errauerimus et quasi homines peruerso itinere perrexerimus, domini per 
hiezechiel expectemus promissa dicentis: dabo eis uiam alteram et cor 
aliud. exactores autem peruerterunt atque turbauerunt uiam domini, ut 
habentes clauem scientiae, nec ipsi intrarent nec populum intrare 
paterentur; sed facerent eos perdere uiam ueritatis, quae loquitur in 
euangelio: ego sum uia, et uita, et ueritas.
</p><p>stat ad iudicandum dominus; et stat ad iudicandos populos. 
dominus ad iudicium ueniet cum senibus populi sui et cum principibus 
eius. populus, qui propter simplicitatem imperitiam que deceptus est, 
adhuc uocatur populus dei; et propterea iudicatur, ut saluetur. nec 
sedet dominus in habitu iudicantis, ut in daniele legimus: throni positi
 sunt et libri aperti sunt. sed stat ad iudicandum et stat ut iudicet 
populos, uolens eos stare, quorum uia fuerat dissipata. contra principes
 autem et presbyteros populi sui uenit ad iudicium, ut non iudicet, sed 
ut pariter iudicetur, dans ei locum defensionis, si potuerint habere 
quod respondeant, iuxta illud quod in quinquagesimo psalmo dicitur: ut 
iustificeris in sermonibus tuis et uincas cum fueris iudicatus. in 
michaea quoque propheta tale quid legimus, quod in suo loco interpretati
 sumus. ergo contra pharisaeos et deuter�tas~g, praesens locus 
accipitur. inter senes autem et principes hoc fuisse reor in ueteri 
populo, quod nunc est inter presbyteros et episcopos.
</p><p>uos enim depasti estis uineam meam; rapina pauperis in domo 
uestra. quare atteritis populum meum et facies pauperum commolitis, siue
 conteritis. et ut lxx interpretati sunt: confunditis. seruat 
consuetudinem prophetalem, ut mutet repente personas, supra enim ipse 
dominus dixerat: popule meus, qui beatum te dicunt, ipsi decipiunt te; 
et postea propheta subiecerat: stat ad iudicandum dominus; dominus ad 
iudicium ueniet. igitur post prophetam ipse dominus, qui ad iudicium 
uenerat cum senibus populi sui et principibus eius, loquitur ad eos, et 
corripit delinquentes: quare depascitis uineam meam? de qua scriptum 
est: uineam de aegypto transtulisti. et in hoc eodem propheta: uinea 
domini sabaoth domus est israel. hanc uineam et in euangelio locauit 
dominus agricolis pessimis, qui missum ad se patrisfamilias filium 
interfecerunt. rapina, ait, pauperis in domibus uestris. pauperem uel 
simpliciter accipe, qui indiget eleemosynam; uel certe pauperem spiritu,
 de quo scriptum est: beatus qui intellegit super egenum et pauperem. et
 paulus apostolus: tantum, inquit, ut pauperum memores essemus. quod que
 sequitur: quare atteritis populum meum et facies pauperum commolitis, 
siue confunditis, manifeste ad principes dicitur iudaeorum. sed et ad 
nostros principes referri potest, si atterant subiectam sibi plebem et 
pauperes delinquentes publice arguant atque confundant, diuitibus autem 
peiora peccantibus ne mu quidem facere audeant. et rapina pauperum in 
domibus eorum est, quando replent thesauros suos et ecclesiae opibus 
abutuntur in delicias, publicas que stipes, quae ad sustentationem 
pauperum datae sunt, uel sibi reseruant, uel propinquis distribuunt et 
alienam inopiam suas suorum que faciunt esse diuitias.
</p><p>et dixit dominus: pro eo quod eleuatae sunt filiae sion, et 
ambulauerunt extento collo et nutibus oculorum ibant et plaudebant, et 
ambulabant, et pedibus suis composito gradu incedebant. supra populum et
 principes tam propheta quam dominus corripuerant; nunc ad mulieres de 
quibus prius dixerat: et mulieres dominatae sunt eis, propheticus sermo 
conuertitur, ne se alienas arbitrentur a crimine, ob quarum delicias 
atque luxuriam depasti sunt exactores uineam domini; et rapina pauperis 
in domibus eorum est, et attriuerunt populum eius et facies pauperum 
confuderunt. quas quidam putant uere feminas iudaeorum, alii metaphorice
 de urbibus iudaeae dici arbitrantur, quae appellantur filiae sion, 
minores uidelicet ciuitates, uici et oppida. unde et in libro iesu per 
singulas tribus ponuntur nomina ciuitatum, et postea describuntur uillae
 atque castella, et filiae nuncupantur. alii secundum tropologiam, 
mulieres animas arbitrantur, quae si extento collo ambulauerint, et se 
erexerint in superbiam, et non uirilem duritiam, sed dissolutionem 
sectatae fuerint feminarum, corripiantur a sermone prophetico et omnia 
perdant ornamenta uirtutum, quae sub lunulis torquibus que et monilibus 
atque armillis, mitris et discriminalibus et ceteris huiusmodi, 
describuntur. abutendum est hoc testimonio et aduersum ecclesiae 
feminas, quae ambulant collo extento, et nutibus loquuntur oculorum, et 
plaudunt tam manibus quam pedibus, et ut composito incedant gradu, non 
naturam sequuntur ducem, sed histriones redimunt praeceptores.
</p><p>decaluabit dominus uerticem filiarum sion et crinem earum 
nudabit, et pro ornatu erit ignominia. hoc et nobis accidet quorum 
peccata celantur, cum impletum fuerit illud quod scriptum est: nihil 
occultum quod non reuelabitur. quamdiu enim protegimur crine et ueste 
ignorantiae, et homines nos putant sepulcra dealbata, qui intus sumus 
pleni ossibus mortuorum, uidemur aliquid habere munditiae. cum autem 
patuerit quod occultum est, auferetur uniuersa caesaries, et foeda 
caluities omnibus apparebit.
</p><p>in die illa auferet dominus ornamentum calceamentorum. in qua 
die? iudaei putant captiuitatis babyloniae. nos uerius esse conuincimus,
 quando a romanis capti sunt, et omnia uestium atque gemmarum auri que 
ac monilium ornamenta et diuersas supellectiles perdiderunt. siue per 
metaphoram mulierum, omnis ornatus urbium destructus esse narratur. 
ornamenta urbium in plateis et porticibus, foro atque gymnasiis et 
moenibus publicis intellege. quae si referamus ad animarum statum, 
calceatos pedes eius, qui carnes agni comesturus est, et celebraturus 
pascha, legisse nos recordemur, et per solitudinem transeuntium, nec 
uestimenta nec calceamenta consumpta. quae sunt ista calceamenta? illa 
de quibus apostolus scribit ad ephesios: calceati pedes in 
praeparationem euangelii pacis. quae calceamenta animae perditurae sunt,
 quando extento collo ambulauerint et pedibus traxerint uestimenta, ut 
pro munditia matronali terrae uerrant spurcitiam.
</p><p>et lunulas, et torques, et monilia, et armillas, et mitras, et 
discriminalia, et periscelidas, et murenulas, et olfactoriola, et 
inaures, et annulos et gemmas in fronte pendentes. describit monilia 
feminarum, et per haec insignia ciuitatum, uel iuxta anagogen uariarum 
ornamenta uirtutum. habent mulieres in lunae similitudinem bullulas 
dependentes, quas nos ad ecclesiae ornamenta transferimus, quae 
illuminatur sole iustitiae. torques quoque, quae ad pectus usque 
pendentes, intellegentiam ac principale mentis in corde demonstrant. et 
monilia, quae uno sermone omnia ornamenta significant; et armillarum 
bona opera, quales rebecca accepit in sponsalibus; et mitras, capitis 
ornamenta et discriminalia, ut iudicium habeat singulorum; et 
periscelidas, quibus noster gressus ornatur, ut audiamus: pes tuus non 
offendet; et: eruet pedes meos a lapsu; et murenulas, quae auri atque 
argenti texuntur uirgulis, sensu uidelicet et sermonibus scripturarum; 
et olfactoriola, ut christi bonus odor simus; et inaures, ne audiamus 
iudicium sanguinis, sed domini uerba dicentis: qui habet aures audiendi 
audiat; et annulos, quibus signamur ad domini militiam, quem deus 
signauit pater. unde dicitur ad principem tyri: tu es signaculum 
similitudinis. filius quoque prodigus cum stola recepit annulum et 
calceamenta et gemmas in fronte pendentes, quibus nostra ora decorantur.
 de cuius capitis ornamento et in psalmo legimus: sicut unguentum in 
capite, quod descendit in barbam, barbam aaron. quae omnia licet lxx 
interpretes, aquila quoque et symmachus ac theodotio diuersis modis 
interpretentur, nos ut potuimus uel de hebraeo, uel de ipsorum 
translatione texuimus, nec uolumus diutius in singulis immorari, ne 
friuola sit expositio et prudenti lectori fastidium faciat.
</p><p>et mutatoria, et pallia, et linteamina. pro linteamina, lxx 
perspicua laconica interpretati sunt; uolentes tenuissimas significare 
uestes, quibus lacedaemoniorum, qui fuerunt ad bella promptissimi et 
austerioris uitae, corpora tegebantur, quamquam laconica nec hebraicum 
habeat nec ullus alius interpretum. mutatoria autem et pallia, quae 
significantius symmachus transtulit anabolaia~g, ornamenta sunt uestium 
muliebrium, quibus humeri et pectora proteguntur. mutatoria iuxta 
anagogen illa sunt, de quibus dicitur: ibunt de uirtute in uirtutem; et 
linteamina, ut loti in domino deliciis perfruamur, secundum illud, quo 
in psalmis scriptum est: torrente uoluptatis tuae potabis eos. haec 
autem omnia perdiderunt filiae sion, quia ambulauerunt extento collo et 
oculorum nutibus superbiam gestauerunt putantes suae esse potentiae quod
 habebant, et non domini gratiae.
</p><p>et acus, et specula, et sindones, et uittas, et theristra. habent
 acus mulieres, quibus ornatorum crinium compago retinetur, ne laxius 
fluant et in sparsos dissipentur capillos. habent et specula, quibus 
considerant uultum suum et si quid deesse uiderint, addunt ornatui. 
habent sindones, quae uocantur amictoria; et uittas, quibus crines 
ligantur, quas appellant tainias~g. habent et theristra, quae nos 
appellare possumus pallia, quo obuoluta est et rebecca. et hodieque 
arabiae et mesopotamiae operiuntur feminae; quae hebraice dicuntur 
ardidim, graece theristra~g, ab eo quod in therei~g, hoc est in aestate 
et caumate corpora protegant feminarum. filiae ergo sion propter 
superbiam suam perdiderunt acus, quibus omnium praeceptorum regula 
stringebatur. perdiderunt specula, quae obtulerunt in exodo manentes in 
foribus tabernaculi mulieres ad luterem domini fabricandum. de quibus et
 paulus apostolus loquebatur: uidemus autem nunc per speculum in 
aenigmate. amiserunt sindones et uittas, quibus operiebant humeros, et 
fluentem huc atque illuc animum constringebant; et theristra, quo 
tutissimo in aestibus tegebantur umbraculo. haec dicimus ne omnino 
tropologiam huius loci fugere uideamur. ceterum laboris est maximi in 
singulis immorari et latam explanationem quaerere.
</p><p>et erit pro suaui odore, fetor; et pro zona, funiculus. fetere 
peccata paenitens loquitur: putruerunt et corruptae sunt cicatrices meae
 a facie insipientiae meae. zona accingi lumbos, apostolus praecepit, 
dicens: state accincti lumbos uestros in ueritate. et de peccatore 
legimus: funibus peccatorum suorum unusquisque constringitur.
igitur pro bono odore uirtutum, filiae sion habebunt putredinem 
peccatorum; et pro cingulo ueritatis, mendacii funiculis ligabuntur, 
quos habuerunt super capita qui cum pannis et sordibus uitam regi syriae
 precabantur. et pro fascia pectorali cilicium. pro fascia pectorali, 
quam interpretatus est symmachus, lxx tunicam mesoporphuran~g, id est 
clauatam purpura transtulerunt, quod aquila cingulum exultationis 
expressit. theodotio ipsum uerbum hebraicum phthigil posuit, quod genus 
ornamenti muliebris est. fascia pectus tegit, et eum possidet locum in 
feminis quem rationale in pontificibus. de hac fascia pectorali et 
hieremias mystico sermone dicebat: si obliuisci potest sponsa ornatus 
sui, aut uirgo fasciae pectoralis suae, et ego obliuiscar tui, dicit 
dominus. uirgo, qualem exhibere nos cupit apostolus christo, quamdiu non
 corrumpitur in aegypto, nec franguntur mamillae eius, quae pectorali 
fascia colligatae sunt, iungitur sponso; et cum cotidie uirtutum filios 
generet, nequaquam uirgo esse desistit. quod si aliquando diuaricauerit 
pedes omni transeunti et secuta fuerit amatores suos; et iuxta osee 
uaticinium, sepserit dominus uias eius et intercluserit semitas, 
reuertetur ad uirum suum priorem, et audiet: exuere uestimentis luctus, 
et induere uestibus gloriae tuae.
</p><p>pulcherrimi quoque uiri tui gladio cadent; et fortes tui in 
proelio. pro pulcherrimis uiris, lxx interpretati sunt: et filius tuus 
pulcherrimus, quem diligis, gladio cadet. quod si de animae statu 
intellegimus, quae post uirtutes peccauerit, pulcherrimum filium eius, 
bona accipiamus opera, quae hostili gladio conciderunt; et fortes quoque
 periisse in proelio, quia iustitia iusti non liberabit eum in quacumque
 die aberrauerit. sin autem sequamur historiam, ex his sermonibus 
docebimur, non de mulieribus prophetae esse sermonem, quarum uiri in 
proelio corruerunt; sed de urbibus iudaeae, quas filias sion appellauit 
et quarum bellatores ceciderunt in certamine. denique de eadem sion 
sequens uersiculus loquitur.
</p><p>et maerebunt atque lugebunt portae eius, et ipsa urbs desolata 
sedebit in terra. quod usque hodie oculis cernimus. facilis secundum 
tropologiam interpretatio est, quod quicumque locum dederit diabolo, et 
non omni custodia seruauerit cor suum, lugeant portae eius; et absente 
sponso, semper in luctu sit, ac de excelsis corruens, in terrae puluere 
sedeat.
</p><p>et apprehendent septem mulieres uirum unum in die illa, dicentes:
 panem nostrum comedemus, et uestimentis nostris operiemur, tantummodo 
inuocetur nomen tuum super nos; aufer opprobrium nostrum. cum 
pulcherrimi urbis hierusalem gladio ceciderint et fortes perierint in 
proelio; et maeruerint luxerint que portae eius; et ipsa fuerit desolata
 ob nimiam hominum raritatem, interfectis bellatoribus, septem mulieres 
apprehendent unum uirum, cupientes habere semen in sion et domesticos in
 hierusalem. cibum et uestimentum se habere dicentes; tantum ne absque 
marito esse uideantur et subiacere illi maledicto, quod scriptum est: 
maledicta sterilis et quae non facit semen in israel. zacharias quoque 
huic congruit sensui: in diebus illis apprehendent decem homines ex 
omnibus linguis gentium fimbriam uiri iudaei dicentes: ibimus uobis cum 
audiuimus enim quoniam deus uobis cum est. septenarius et denarius 
numerus propter sabbatum et decem praecepta legis, iudaeis familiaris 
est; et ideo hoc frequenter abutuntur, licet iuxta hebraei sermonis 
ambiguitatem, qui uerbum saba, nunc septem, nunc plures, nunc iuramentum
 interpretantur, possit in hoc loco non septem significare, sed plures. 
hoc secundum litteram. ceterum in aduentu domini saluatoris, septem 
mulieres, id est, septem gratiae spiritus sancti, de quibus in 
consequentibus idem propheta dicturus est: exiet uirga de radice iesse 
et flos de radice conscendet; et requiescet super eum spiritus domini, 
spiritus sapientiae et intellectus, spiritus consilii et fortitudinis, 
spiritus scientiae et pietatis; et implebit eum spiritus timoris domini;
 apprehendent iesum, quem multo tempore desiderauerant, quia nullum 
alium potuerant inuenire, in quo aeterna statione requiescerent. unde et
 ioannes baptista refert in euangelio: et qui misit me, ipse mihi dixit:
 super quem uideris spiritum sanctum descendentem et manentem in eo, 
ipse est. in zacharia quoque legimus super lapidem unum septem oculos, 
et in uno aureo candelabro septem lucernas et septem suffusoria, ac duas
 oliuas ex utraque parte lampadis, firma radice fundatas. quod autem 
gratia sancti spiritus cuncta possideat. expositione non indiget. sed 
quia in hominibus semper patiebatur opprobrium, nullo uiuente ut 
spiritus sancti dona poscebant; propterea iesu nomen sibi cupiunt 
inuocari, ut quod in lege imperfectum erat, in euangelio compleatur.
</p><p>in die illa erit germen domini in magnificentia et in gloria; et 
fructus terrae sublimis et exsultatio his qui saluati fuerint de israel.
 et erit: omnis qui relictus fuerit in sion, et residuus in hierusalem, 
sanctus uocabitur, omnis qui scriptus est in uita in hierusalem.
cum filiae sion propter superbiam omnem ornatum perdiderint; et 
maeruerint luxerint que portae eius et ipsa desolata conciderit, omnes 
que bellatores eius perierint in proelio, in tantum ut multae mulieres 
unum uirum habere uix possint. tunc orietur germen nominis christiani et
 terra dabit fructum suum; et exsultatio erit his qui de israel saluati 
fuerint, de quibus et supra dictum est: nisi dominus sabaoth reliquisset
 nobis semen, quasi sodoma essemus, et similes gomorrae fuissemus. et 
nota quod non omnis israel saluetur, sed reliquiae populi sion et 
residuus in hierusalem; omnis qui scriptus est in uita in hierusalem, 
quibus et dominus loquebatur: gaudete, quoniam nomina uestra scripta 
sunt in caelis. significat autem apostolos et eos qui per apostolos 
crediderunt. cum abluerit dominus sordes filiarum sion et sanguinem 
hierusalem lauerit de medio eius in spiritu iudicii et spiritu 
combustionis. tunc saluabuntur reliquiae de israel, quando in baptismate
 saluatoris eis fuerint peccata dimissa et ille sanguis ablutus, quem 
super se errans populus imprecatus est: sanguis eius super nos et super 
filios nostros. unde supra legimus: cum extenderitis manus, non exaudiam
 uos; manus enim uestrae sanguine plenae sunt. et postea eos ad 
paenitentiam prouocans infert: lauamini, mundi estote. et nota quod 
sordes filiarum sion lauerit spiritu iudicii, sanguinem autem hierusalem
 spiritu combustionis. quod enim leue est, lauatur; quod grauius, 
exuritur. de quo iudicii spiritu et spiritu combustionis ioannes 
baptista in euangelio loquebatur: ego uos baptizo in aqua; qui autem 
post me uenit, ipse uos baptizabit in spiritu sancto et igni. ex quo 
discimus, quod homo tantum aquam tribuat; deus autem spiritum sanctum, a
 quo et sordes abluuntur et sanguinis peccata purgantur.
</p><p>et creabit dominus super omnem locum montis sion et ubi inuocatus
 est, nubem per diem et fumum et splendorem ignis flammantis per noctem.
 in christo enim noua creatura est, de qua alibi legimus: uetera 
transierunt: ecce facta sunt omnia noua. pro quo lxx transtulerunt: et 
ueniet, et erit omnis locus montis sion, et omnia quae in circuitu eius 
sunt, proteget nubes per diem, et lumen ignis flammantis in nocte. quis 
autem ueniet nisi ille, de quo scriptum est: ueniet ex sion qui liberet.
 et de quo alius propheta commemorat: adhuc paululum modicum, qui 
uenturus est ueniet et non tardabit. cum ille uenerit, reddetur populo 
felicitas pristina, quam aliquando habuere in eremo; praecedente eos 
domino per diem in columna nubis et per noctem in columna ignis, ut nec 
in prosperis nec in aduersis aliquando turbentur. quod et in psalmo 
dicitur: per diem sol non uret te, neque luna per noctem. fumus autem in
 hoc loco non errorem et ignorantiam, sed gloriam significat, iuxta 
illud quod in hoc eodem propheta, secundum quorumdam opinionem, lecturi 
sumus: et domus impleta est fumo. et in ioel de gratia spiritus sancti, 
quae descendit super apostolos, dicitur: effundam de spiritu meo, et 
prophetabunt. et: dabo prodigia in caelo sursum et signa in terra 
deorsum, sanguinem et ignem et uaporem fumi. id ipsum significare puto 
et illud in psalmis: qui tangit montes, et fumigabunt.
</p><p>super omnem autem gloriam protectio. et tabernaculum erit in 
umbraculum diei, ab aestu et in securitatem et in absconsionem a turbine
 et a pluuia. hunc locum iudaei ad antichristum referunt, quem per 
turbinem et tempestatem significari aestimant, quando eos dominus a 
potentissimo aduersario defensurus sit. nos autem omnia referamus ad 
primum aduentum christi, de quo et in psalmis legimus: protexit me in 
abscondito tabernaculi sui: in petra exaltauit me; super quam fundata 
ecclesia nulla tempestate concutitur, nullo turbine uentis que 
subuertitur. plurimi iudaeorum et haec et uniuersa, quibus ista sociata 
sunt, super babylonia captiuitate et reditu in hierusalem sub zorobabel 
et ezra et neemia intellegunt.
</p><p>5. cantabo nunc dilecto meo canticum patruelis mei, uineae suae. 
cantat propheta carmen lamentabile populo israel, quod composuit ille, 
de quo scriptum est in euangelio: cum autem uidisset eam, haud dubium 
quin hierusalem, fleuit super eam, et dixit: si scires et tu quae ad 
pacem sunt tibi, quoniam uenient dies super te et circumdabunt tibi 
inimici tui munitiones et uallabunt te, et prosternent te, et filios 
tuos.
et rursum: quotiens uolui congregare filios tuos, sicut gallina 
congregat pullos suos sub alas suas, et noluisti? ecce dimittetur uobis 
domus uestra deserta, cui simile est hoc quod nunc in isto carmine 
dicitur: dimittam uineam meam. quod autem christum dicatur dilectus 
atque carissimus, quem aquila patradelphon~g interpretatus est, patruum 
uel patruelem, quadragesimi quarti psalmi nos inscriptio docet: canticum
 pro dilecto. et uox dei patris in euangelio: hic est filius meus 
dilectus, in quo mihi complacui. et in sexagesimo septimo psalmo 
legimus: dominus dabit uerbum euangelizantibus uirtute multa. rex 
uirtutum dilecti. hic ergo dilectus carmen lugubre fecit uineae suae, 
quod ego cantabo dilecto atque miserabili populo meo. uel certe ita 
intellegendum: cantabo omnipotenti deo patri canticum christi, qui est 
patruelis meus, hoc est: ex eadem me cum gente generatus. quod autem 
uinea dei appelletur populus israel et in fine huius cantici legimus: 
uinea domini exercituum, domus est israel et uir iuda germen laudabile 
eius. et in septuagesimo nono psalmo: uineam de aegypto transtulisti, 
eiecisti gentes et plantasti eam. in euangelio quoque paene eisdem 
uerbis, quibus propheta nunc loquitur, dominus texit parabolam: homo 
quidam erat paterfamilias, qui plantauit uineam et maceriam illi 
circumdedit; et fodit in ea torcular, et aedificauit turrim et locauit 
eam agricolis, et cetera. et in hieremia legimus: ego plantaui te uineam
 fructiferam, totam ueram; quomodo conuersa es in amaritudinem, uinea 
aliena? itaque hierusalem, ut diximus, plangitur; et sermone prophetico 
illius ruina cantatur. porro ecclesiae et populo quondam gentium, aliud 
carmen est editum, de quo in psalmis legimus: cantate domino, omnis 
terra, annuntiate diem ex die salutare eius. annuntiate in gentibus 
gloriam illius in omnibus populis mirabilia eius. et rursum: cantate 
domino canticum nouum, quia mirabilia fecit. ostendit dominus salutare 
suum, in conspectu gentium reuelauit iustitiam suam.
</p><p>uinea facta est dilecto meo in cornu filio olei. hoc iuxta 
hebraicum theodotio et aquila transtulerunt; symmachus autem more suo 
manifestius: uinea facta est dilecto meo in cornu in medio oliuarum. 
porro lxx sensum magis quam uerbum interpretati sunt: uinea facta est 
dilecto meo in cornu, in loco pingui, siue uberi, pi�n~g enim utrumque 
significat. et reuera nihil terra repromissionis pinguius, si non 
montana quaeque atque deserta, sed omnem illius latitudinem consideres, a
 riuo aegypti usque ad flumen magnum euphratem contra orientem; et ad 
septentrionalem plagam usque ad taurum montem et zephyrium ciliciae, 
quod mari imminet. cornu autem regnum significare et potentiam saepe 
legimus, ut est illud in euangelio: suscitauit cornu salutis nostrae in 
domo dauid pueri sui. et: in te inimicos nostros cornu uentilabimus. et 
in zacharia quattuor cornua quattuor potentissima regna demonstrant. 
hebraei hunc locum ita disserunt: uinea christo plantata est in cornu, 
id est, in forti loco atque sublimi, qui appellatur filius olei, uel 
quod indigeat dei misericordia et eius sustentetur auxilio, uel quod 
cunctis gentibus clarum dei notitiae lumen praebuerit.
</p><p>et sepsit eam et lapides elegit ex illa, et plantauit uineam 
sorec, et aedificauit turrim in medio eius, et torcular exstruxit in ea.
 per metaphoram, ut prius diximus, uineae describit populum iudaeorum, 
quem sepsit angelorum auxilio. et lapides elegit ex eo, uel idola uel 
omnia quae dei cultum poterant impedire. et plantauit eam uineam sorec, 
quam solus symmachus electam interpretatus est, non uerbum e uerbo, ut 
mihi uidetur, exprimens, sed sensum qui tenetur in uerbo. aiunt enim 
hebraei sorec genus esse uitis optimae, quod ubere fructus faciat atque 
perpetuos.
denique sorec a quibusdam kallikarpos~g interpretatur, quod nos in 
pulcherrimos fructus uertere possumus. aedificauit quoque turrim in 
medio eius, templum uidelicet in media ciuitate; et torcular exstruxit 
in ea, quod quidam altare significari putant. sicut enim ad torcular, 
omnes uuae comportantur atque calcantur, ut ex eis exprimatur uinum, sic
 altare omnis populi suscipit fructus et immolatas hostias deuorat; 
iuxta illud quod de beniamin, in cuius tribu templum fuit et altare, 
legimus: beniamin lupus rapax, mane comedet et ad uesperam dabit escam. 
cuncta quae dicuntur de uinea, possunt et ad animae humanae referri 
statum, quae a deo plantata in bonum, non uuas attulerit, sed labruscas;
 et postea sit tradita bestiis conculcanda, nec diuinum imbrem 
susceperit doctrinarum, quia praeterita dona contempserit.
</p><p>et exspectaui, ut faceret uuas et fecit labruscas. pro labruscis,
 quas nos uertimus, in hebraeo scriptum est busim, quod aquila 
interpretatus est saprias~g, id est fructus pessimos. symmachus atel�~g,
 hoc est imperfectos. lxx et theodotio spinas, quibus iudaei dominum 
coronauerunt. illo enim exspectante, ut uindemiae tempore deferrent uuas
 ad torcularia, pro quibus octauus et octogesimus tertius psalmus habent
 titulos, isti se curis et uitiis saeculi demergentes, quae in euangelio
 spinae interpretantur, blasphemiarum stimulos obtulerunt. puto autem 
melius esse busim labruscas, quam spinas intellegi, ut coeptae 
translationis similitudo seruetur. unde et saluator dicit in euangelio: 
numquid colligunt de spinis uuas, aut de tribulis ficus.
</p><p>nunc ergo habitatores hierusalem et uiri iuda. iudicate inter me 
et uineam meam; quid est quod ultra debui facere uineae meae et non 
fecerim ei? an quod exspectaui ut faceret uuas, et fecit labruscas? 
feci, inquit, uniuersa quae debui, plantaui uineam in loco uberrimo, 
circumdedi maceriam, elegi lapides et flagella eius hastilibus calamis 
que subrexi; uitis quoque ipsa non fuit una de pluribus, sed electa et 
kallikarpos~g. aedificaui firmissimam turrim, in qua fruges reconderem, 
et de qua insidiantes frugibus bestias contemplarer. exstruxi torcular, 
ut in eodem potissimum loco premerentur uuae et uinum funderent. quia 
haec igitur feci, quae facere debui, respondeant mihi habitatores 
hierusalem et iudae; immo iudicent inter me et uineam meam: quid est 
quod facere debui et non fecerim? et illis tacentibus, sibi ipse 
respondet: nisi forte in hoc erraui, quod pro labore meo exspectaui, ut 
uuas faceret, non labruscas, quas inculta ac deserta uinea afferre 
consueuit. tale quid et nathan propheta ad dauid missus loquitur, et 
interrogat eum per parabolam, ut dum de alio iudicat, de se promat 
sententiam. ergo et hic populus interrogatur quasi de uinea, ut contra 
se ipse respondeat. hunc locum in euangelio plenius saluator exsequitur,
 et quod hic praetermissum est, scribas et pharisaeos interrogat. in 
esaia enim nihil dictum est de agricolis, nec quae passuri sint 
indicatur; sed tantum de uinea sermo est; ibi autem quasi alia sit uinea
 et alii agricolae, sic de populo loquitur et magistris, ut malos male 
perdat et uineam aliis agricolis locet, significans apostolos et eos qui
 apostolis successuri sunt. nec uero tautologia~g est, ut plerique 
aestimant in eo quod ait: an quod exspectaui, ut faceret uuas et fecit 
labruscas? supra enim apud se tacitus loquitur, hic autem quod 
cogitauerat, alios interrogat.
</p><p>et nunc ostendam uobis quid ego faciam uineae meae: auferam sepem
 eius, et erit in direptionem; diruam maceriam eius, et erit in 
conculcationem. et ponam eam desertam; non putabitur et non fodietur; et
 ascendent super eam uepres et spinae. prouocaui, inquit, uos supra, o 
habitatores hierusalem et uiri tribus iudae, ut iudicaretis inter me et 
uineam meam, et interrogaui, ut diceretis quid debuerim facere quod non 
fecerim. et quia iuxta euangelicam parabolam non uultis respondere quod 
sciscitor, ego mihi respondebo ipse pro uobis, indicans quid facturus 
sim: quoniam feci uineae meae cuncta quae debui et pro uuis attulit 
labruscas, auferam uniuersa quae dederam. tollam angelorum auxilia, de 
quibus in psalmis scriptum est: circumdat angelus domini in circuitu 
timentium eum et liberabit eos; et diripietur ab aduersariis.
destruam muros et inimicis gentibus subiacebit, erit que deserta et non 
putabitur in aeternum, nec fodietur, ut redigatur in uepres; et 
ascendent in ea spinae. haec autem sub metaphora uineae, de hierusalem 
atque iudaeae dicuntur solitudine, quod plerique iudaeorum putant sub 
babyloniis accidisse; quod et nos ex parte factum negare non possumus. 
sed quia sequitur:
</p><p>et nubibus mandabo, ne pluant super eam imbrem, hoc in illa 
captiuitate intellegi non potest. siquidem et hieremias capta iam urbe 
prophetauit in populo; et hiezechiel, daniel quoque et tres pueri uel 
prophetasse uel mirabilia signa etiam in captiuitate fecisse narrantur. 
et postea aggaeus et zacharias futura dixerunt in consolationem populi 
seruientis. tollitur autem dei auxilium ab his qui indigni sunt; ut quia
 senserant deum per beneficia, sentiant per supplicia. uel ideo 
truculenta quaedam et aspera comminatur, ut conuersi ad paenitentiam, 
imminentia tormenta deuitent. uerbum hebraicum saith omnes uoce simili 
spinas interpretati sunt. si ergo saith in praesenti loco spinae 
dicuntur iuxta aquilam et theodotionem et lxx, respondeant quomodo supra
 busim non labruscas, sed spinas transtulerunt. et nubibus mandabo ne 
pluant super eam imbrem. istae sunt nubes quas eduxit dominus ab extremo
 terrae, de quibus et in psalmo legimus: ueritas tua usque ad nubes. hae
 nubes, quoniam sub elia omnes idololatrae erant, tribus annis et sex 
mensibus super terram israel non pluerunt. quod quidem non solum de 
prophetis, sed de apostolis possumus intellegere, quod post passionem 
domini nec prophetas nec apostolos habuerunt iudaei, ne pro uuis 
afferrent spinas, sed pro sterilitate et ariditate sua precarentur eum, 
qui potest imbres praebere uirtutum. unde et in leuitico loquitur ad 
eos: ponam caelum uobis ferreum et terram aeneam. et in deuteronomio: 
erit caelum super caput tuum aeneum et terra subter te ferrea. et 
rursum: dabit dominus pluuiam terrae tuae. et: cinis de caelo descendet 
super te, donec eradicet te et deleat. quia terra quae frequenter super 
se uenientem suscipit pluuiam et non facit segetem, sed spinas et 
tribulos, reproba est et maledictionis proxima, cuius finis combustio 
est.
</p><p>uinea autem domini exercituum domus israel est; et uiri iuda 
germen delectabile eius, id est dei, siue ut lxx transtulerunt: nouella 
plantatio dilectissima. israel et iudas hoc inter se differunt, quod 
omnis populus prius appellabatur israel et postea, regnante dauid super 
tribum iuda, et roboam filio salomonis super duas tribus, iudam et 
beniamin, hi qui erant in samaria, hoc est, decem tribus, uocabantur 
israel; et quibus regnabant de genere dauid, appellabantur iuda. et 
quoniam ab israel uituli colebantur in dan, et in bethel, propterea ab 
assyriis primum est capta samaria; et multo post tempore iudas a 
chaldaeis ductus est in babylonem, quia minora peccauerant. unde et in 
hiezechiele ad utriusque populi peccata purganda, israel in sinistro 
latere ponuntur, iuxta septuaginta, dies centum nonaginta, siue ut 
uerius in hebraico continetur, trecenti nonaginta; iudae autem 
quadraginta dies. hoc dico, ut comparatione israel, id est, decem 
tribuum, amabilem atque dilectum ostendam iudam, in quo erant sacerdotes
 et leuitae et dei religio uersabatur eo tempore, quo propheta esaias 
loquebatur ad populum. et pulchre israel, hoc est totus populus, domus 
est. iudas autem, qui separatis tribubus postea pullulauit, nouellum 
dicitur delectabile. sed et hoc notandum, quod iuxta consuetudinem 
prophetalem, quae prius per metaphoram dicta sunt uel per parabolam, 
postea exponuntur manifestius, quod uinea et nouella plantatio israel et
 iudas sit.
</p><p>et exspectaui ut faceret iudicium et ecce iniquitas; et iustitiam
 et ecce clamor. siue ut lxx transtulerunt: exspectaui ut faceret 
iudicium, et fecit iniquitatem, et non iustitiam, sed clamorem. uolumus 
latinis insinuare auribus quod ab hebraeis didicimus: iudicium, apud eos
 appellatur mesphat; iniquitas siue dissipatio, ut interpretatus est 
aquila, mesphaa. rursum iustitia dicitur sadaca; clamor autem appellatur
 saaca.
una itaque uel addita littera uel mutata, sic uerborum similitudinem 
temperauit, ut pro mesphat diceret mesphaa; et pro sadaca poneret saaca,
 et elegantem structuram sonum que uerborum, iuxta hebraeam linguam 
redderet. exspectauit autem deus, ut populus iudaeorum faceret iudicium,
 id est uuas; et fecit iniquitatem, id est labruscas; et exspectauit 
iustitiam, ut largitorem tantorum munerum a patre missum susciperet, et 
fecit clamorem, quo uociferatus est contra dominum, et clamauit, dicens:
 tolle, tolle, crucifige talem. unde et paulus apostolus scribit: omnis 
ira et clamor et blasphemia auferatur a uobis cum omni malitia. uel 
certe quoniam iusti sanguinem fuderant, sanguis dominicae passionis 
clamabat ad dominum, propterea clamorem pro iustitia reddiderunt, iuxta 
illud quod in genesi legimus: uox sanguinis abel fratris tui clamat ad 
me.
</p><p>uae qui coniungitis domum ad domum et agrum agro copulatis usque 
ad terminum loci. numquid habitabitis soli uos super terram? pro eo quod
 nos diximus usque ad terminum loci, lxx transtulerunt: aut auferatis 
proximo. symmachus et theodotio: donec deficiat, uel non sit locus; ut 
deficiente terra, nequaquam saturetur auaritia. quod quidem et 
generaliter aduersum omnes, quibus nihil satis est, dictum puto; et 
specialiter contra uineam domini, quae pro uuis fecit labruscas, id est:
 pro iudicio iniquitatem et pro iustitia clamorem. quae est enim rabies,
 cum tecta et agri ad depellendos imbres et ad serendas fruges haberi 
debeant, ea habere cupere, in quibus cunctis habitare non possis, et 
quae colere non sufficias; alterius que necessitatem tuam facere 
uoluptatem? iuxta tropologiam contra haereticos quidam hoc dictum 
arbitrantur, qui cum mouerent pedes suos de oriente, ueniunt in campum 
sennaar, qui interpretatur excussio dentium; et aedificant ciuitatem 
confusionis turrim que superbiae, et audiunt sub uerbis aliis: audite 
haec, duces domus iacob, et residui domus israel, qui abominamini 
iudicium, et omnia recta peruertitis, qui aedificatis sion in 
sanguinibus et hierusalem in iniquitate. isti domos domibus, id est, 
dogmata coniungunt dogmatibus; quibus dicitur per michaeam: nolite 
aedificare in domo derisum, ne supra fundamentum christi, quod apostolus
 paulus posuit et in quo debuerant aedificare aurum, argentum, lapides 
pretiosos; e contrario aedificent ligna, fenum, stipulam, quorum finis 
incendium est. de huiuscemodi domibus saluator in euangelio loquitur: 
omnis qui audierit uerba mea et non fecerit ea, assimilabitur uiro 
stulto, qui aedificauit domum suam super arenam. descendit pluuia, 
uenerunt flumina, flauerunt uenti et impegerunt in domum illam, et 
cecidit; et fuit ruina domus illius magna. tamdiu autem quaerunt 
haeretici noua ueteribus iungere et eadem recentioribus immutare, donec 
et sensus humanus et sermo deficiat.
</p><p>in auribus meis sunt haec domini exercituum: nisi domus multae 
desertae fuerint, grandes et pulchrae absque habitatore. pro eo quod nos
 iuxta hebraicum uertimus: in auribus meis sunt haec domini exercituum, 
id est: uerba quae locutus est dominus adhuc resonant in auribus meis; 
lxx transtulerunt: audita sunt haec in auribus domini sabaoth. non quod 
propheta uerba domini audierit, sed in auribus domini audita sint quae 
propheta dicturus est; cum consequentius sit intellegere audisse 
prophetam quae dominus sit locutus. dominus autem locutus est quod post 
captiuitatem domus magnae atque pulcherrimae desertae futurae sint, non 
habentes habitatorem.
</p><p>decem enim iugera uinearum facient lagunculam unam et triginta 
modii sementis facient modios tres. pro laguncula, quam soli lxx 
transtulerunt, omnes alii batum interpretati sunt, quod hebraice dicitur
 beth. et pro triginta modiis, quos nos pro coro posuimus, qui hebraice 
dicitur omer, lxx uerterunt: artabas sex, quae mensura aegyptiaca est et
 facit modios uiginti. in sterilitate ergo nimia quae sequitur 
captiuitatem, decem iugera uinearum facient batum, id est tres amphoras;
 et triginta modii seminis, id est, corus, faciet ephi, quod lxx tres 
mensuras interpretati sunt, id est tres modios. batus autem in liquidis 
speciebus dicitur, et ephi siue epha eiusdem mensurae in aridis. sicut 
in hiezechiel iuxta hebraicum legimus: ephi iustum et batus iustus erit 
uobis. ephi et batus aequalia et unius mensurae erunt, ut capiat decimam
 partem cori batus et decimam partem cori ephi; iuxta mensuram cori erit
 aequa libratio eorum. quaerimus iuxta anagogen, quomodo haereticorum 
domus grandes et pulchrae sint, quae cum iudicii tempus aduenerit, 
nullum habitatorem habeant. omnis enim pompa structura que uerborum et 
argumenta dialectica redigentur ad nihili. et quia iuxta apostolum 
paulum non solum dei aedificatio sumus, sed et agricultura, quam 
imitantes haeretici suffodiuntur et eradicantur ab hieremia. idcirco ubi
 decem iugera uinearum, siue ubi decem iuga boum operantur, facient 
batum unum et triginta modii sementis facient ephi, ut de denario 
numero, qui in scripturis sanctis mysticus atque perfectus est; et de 
tricenario, in quo prophetauit hiezechiel et dominus baptizatus est, 
redigantur ad ephi, qui ad comparationem multiplicis numeri, unione 
constringitur. quod autem aedificatio et agricultura referatur ad 
intellegentiam spiritalem, etiam alio loco paulus apostolus docet, 
fundatos et radicatos in caritate credentes esse contestans.
unde et ecclesiastes: non solum sibi aedificauit domos, sed plantauit 
uineas, et fecit hortos et pomaria, et instituit omnes arbores 
pomiferas, exstruxit que piscinas, ut irrigaret saltum. porro haeretici 
imaginem tantum habentes umbram que uirtutum, et non ipsam ueritatem, 
absque fructu operum, uerborum folia pollicentur. de quorum arboribus 
dicit dominus: omnis plantatio, quam non plantauit pater meus caelestis,
 eradicabitur. de uinea enim sodomorum uinea eorum, et propago eorum de 
gomorra: uua eorum, uua fellis, et botrus amaritudinis eis, furor 
draconum uinum eorum, et furor aspidum insanabilis.
</p><p>uae qui consurgitis mane ad ebrietatem sectandam et potandum 
usque ad uesperam, ut uino aestuetis. cithara et lyra, tympanum et 
tibia, uinum in conuiuiis uestris; et opus domini non respicitis, nec 
opera manuum eius consideratis. pro ebrietate, quam aquila est 
interpretatus et symmachus, lxx ipsum hebraicum posuerunt siceram quod 
omnem significat potionem, quae inebriare potest et statum mentis 
euertere. arguit autem iuxta consequentiam coeptae explanationis 
agricolas uineae, qui imminente sterilitate et uicino incendio, quo 
uepres et spinae sunt comburendae, luxuriae se et uoluptatibus 
tradiderunt; non solum in uescendo et bibendo; sed in aurium quoque 
oblectatione et in diuersis musicae artis generibus. qui cum ista 
faciunt, opus domini non respiciunt nec considerant quae uentura sint. 
abutamur hoc testimonio aduersum principes ecclesiae, qui de mane 
consurgunt ad sectandam siceram et bibendum usque ad uesperam. de quibus
 in alio loco dicitur: uae tibi ciuitas, cuius rex iuuenis est et 
principes tui mane comedunt. qui deliciis occupati, ex creaturis non 
intellegunt creatorem, nec considerant opera manuum eius, de quibus 
legimus: uerbo domini caeli firmati sunt et spiritu oris eius omnis 
uirtus eorum. potest iuxta altiorem intellegentiam, omnis animae 
perturbatio ebrietas appellari, quae concipitur de uino furoris draconum
 et de ueneno aspidum insanabili, quod nonnulli bibunt ab adolescentia 
usque ad senectutem, hoc est: de mane usque ad uesperam. alii uero hora 
tertia, sexta uel nona et undecima suscitantur de conuiuio, et dicitur 
ad eos: expergiscimini qui ebrii estis a uino. super hoc uinum et super 
huiuscemodi uuas ac uineas pluit dominus sulphur et ignem a domino; et 
quicumque ex earum uino biberit, aestuat atque comburitur. requirit 
citharam et psalterium, cuius repertor est iubal, de cain stirpe 
generatus, nec audit dominum dicentem ad aaron: uinum et siceram non 
bibetis tu et filii tui, quando ingredimini in tabernaculum testimonii, 
aut accedetis ad altare.
</p><p>has citharas et lyras, tympanum que et tibias rex babylonius 
habuit, quibus consonantibus, uniuersarum gentium populi prosternebantur
 in terram, et adorabant auream statuam. quod autem primum tempus 
humanae sapientiae, quando egredimur pueritiam et ad rationalem uenimus 
aetatem, mane in scripturis intellegatur, multa testimonia docere nos 
poterunt. de quibus exempli causa ponenda sunt pauca: mane mittebam 
prophetas; et: mane exaudies orationem meam. mane assistam tibi et 
uidebo; et: de nocte exsurget spiritus meus; et: deus, deus meus, ad te 
de luce uigilo; et: in matutinis interficiebam omnes peccatores terrae, 
ut disperderem de ciuitate domini omnes qui operantur iniquitatem; et in
 alio loco: ad uesperam demorabitur fletus et ad matutinum laetitia; et 
cetera his similia. consurgimus autem de mane, quando uitia relinquimus 
in pueritia et dicere possumus: peccata iuuentutis meae et ignorantiae 
ne memineris. orto que nobis sole iustitiae, fugantur tenebrae et statim
 interficimus omnes cogitationes, quae ad peccata nos prouocant, et de 
ciuitate mentis nostrae illos disperdimus peccatores, de quibus saluator
 loquitur: de corde exeunt cogitationes malae, homicidia, adulteria, 
fornicationes, furta, falsa testimonia, blasphemiae, et reliqua. 
infelicissimi autem sunt qui de mane usque ad uesperam ebrietate, gula 
et diuersis uoluptatibus occupati, non intellegunt in se opera domini 
nec considerant cur creati sunt.
</p><p>propterea ductus est captiuus populus meus, quia non habuit 
scientiam; et nobiles eius interierunt fame et multitudo eius siti 
exaruit. haec iuxta litteram accidisse populo iudaeorum sub uespasiano 
et tito romanis principibus, tam graeca quam latina narrat historia. 
quod quidem et spiritaliter hodie quoque patiuntur, sustinentes non 
famem panis neque sitim aquae, sed famem audiendi sermonis dei, quia nec
 respexerunt opus domini nec considerauerunt opera manuum eius neque 
habuerunt eius scientiam, qui semper locutus est per prophetas. unde et 
in psalmis dicitur de eis: conuertentur ad uesperam et famem patientur 
ut canes et circuibunt ciuitatem. quod autem omnis sermo doctrinae, 
panis appelletur et aqua, illud docet euangelicum: non in solo pane 
uiuit homo, sed in omni uerbo quod egreditur de ore dei. et: quicumque 
biberit de aqua, quam dedero ei, non sitiet in aeternum. et in psalmo 
dicitur: super aquas refectionis educauit me. unde et dominus non uult 
esurientes in eremo dimittere, ne lassentur et corruant, et 
interficiantur fame. et de iusto uiro dicitur: iuuenis fui et senui, et 
non uidi iustum derelictum, nec semen eius quaerens panem. quidam hoc 
quod dicitur: captiuus ductus est populus meus, quia non habuit 
scientiam; et nobiles eius interierunt fame, et multitudo eius siti 
exaruit, generaliter de inferis et gehenna interpretari uolunt, in qua 
punietur omnis qui dei non habuerit scientiam.
</p><p>propterea dilatauit infernus animam suam et aperuit os suum 
absque ullo termino, et descendent fortes eius, et populus eius, et 
sublimes gloriosi que eius ad eum. et incuruabitur homo, et humiliabitur
 uir, et oculi sublimium deprimentur. qui surrexerunt mane ad sectandam 
siceram, et permanserunt in ebrietate usque ad uesperam, et uoluptate ac
 deliciis occupati, opus domini respicere noluerunt, nec opera manuum 
eius contemplati sunt, propterea ducti sunt in captiuitatem, quia non 
habuerunt scientiam filii dei, dicente ipso ad eos: nec me scitis, nec 
qui me misit; et in ipsa captiuitate fame perierunt ac aruerunt siti. 
unde infernus et mors dilatauit animam suam et aperuit os suum, et 
absque ullo numero et satietate deuorauit in perpetuum puniendos. ita ut
 principes et populus et sublimes gloriosi que terrae iudae descenderent
 ad eum et humiliaretur omnis superbia, et oculi sublimium 
deprimerentur, intellegentium se esse mortales; et cuncta rebus expleta,
 quae uentura per prophetas dominus nuntiarat. infernus autem animam 
habere dicitur, non quod animal sit, iuxta errorem quorumdam; sed quod 
uerbis humanae consuetudinis, rerum insensibilium exprimamus affectum, 
quod insatiabilis sit, et numquam mortuorum multitudine compleatur. 
quomodo et in manu linguae mors dicitur, et omnipotens deus sabbatha, et
 neomenias iudaeorum odisse loquitur animam suam. quidquid de populo 
diximus iudaeorum, tropologice referri potest ad eos qui saeculi 
deliciis occupati nec respicientes opera dei, captiui ducuntur in 
peccatum et non habent scientiam dei; et idcirco fame et siti pereunt 
bonorum operum atque uirtutum et detrahentur in gehennam, ibi que 
aeternis cruciatibus deputati, potentiam et superbiam miseria cernent et
 humilitate mutari.
</p><p>et exaltabitur dominus exercituum in iudicio; et deus sanctus 
sanctificabitur in iustitia. cum captiuus ductus fuerit populus, quia 
non habuit scientiam, et interierit fame, et siti exaruerit, et 
dilatauerit infernus animam suam, et descenderint fortes atque sublimes 
gloriosi que in profundum, et incuruatus fuerit homo et humiliatus uir, 
et receperint omnes iuxta merita sua. tunc exaltabitur dominus in 
iudicio, cuius prius iniustum uidebatur esse iudicium, et deus sanctus 
ab omnibus sanctificabitur in iustitia, ut impleatur illud quod in 
euangelio dicitur: pater noster, qui es in caelis, sanctificetur nomen 
tuum; et: pater iuste, mundus te non cognouit. unde cauere debemus ne 
praeueniamus iudicium dei, cuius iudicia magna sunt et inenarrabilia, et
 de quo apostolus loquitur: inscrutabilia iudicia eius et inuestigabiles
 uiae illius, donec illuminet occulta tenebrarum et aperiat cogitationes
 cordium, qui dicit in euangelio: nolite iudicare, ut non iudicemini. 
cui sententiae congruens paulus apostolus praecepit: tu quis es qui 
iudicas alienum seruum? suo domino stat, aut cadit. stabit autem; potens
 est enim deus statuere illum.
</p><p>et pascentur agni iuxta ordinem suum; et deserta in ubertatem 
uersa, aduenae comedent. pro pascentibus agnis iuxta ordinem suum, quod 
in bonam partem accipitur, nescio quid uolentes lxx transtulerunt: 
pascentur direpti quasi tauri, pro agnis tauros intellegentes, et rursum
 pro aduenis interpretantes agnos. quando autem dominus exaltatus fuerit
 in iudicio, et sanctus in sua sanctificatus iustitia, ut mali agricolae
 male pereant, et exaltata cedrus securi domini succidatur; tunc qui 
fuerint de agnorum numero, non haedorum, pascentur in ecclesiae pratis, 
et dicent: dominus pascit me et nihil mihi deerit. et quae a iudaeis 
deserta sunt, uersa in ubertatem comedet gentium populus. haec iuxta 
tropologiam. ceterum ut ordinem compleamus historiae, id ipsum aliis 
uerbis dicitur, de quo supra legimus: regionem uestram in conspectu 
uestro alieni deuorant et deserta est atque subuersa a populis externis.
 de toto enim orbe congregata gentium multitudo habitat in iudaea, et 
eiectis prioribus populis, ideo ex parte caecitas facta est domui 
israel, ut subintraret plenitudo gentium. pulchre que iuxta lxx direpti 
sunt atque uastati et ducti in captiuitatem quasi tauri, de quibus 
dominus dixerat: tauri pingues obsederunt me, ut loca taurorum 
occuparent agni.
</p><p>uae, qui trahitis iniquitatem in funiculis uanitatis, et quasi 
uinculum plaustri peccatum. qui dicitis: festinet et cito ueniat opus 
eius, ut uideamus, et appropiet et ueniat consilium sancti israel, et 
scimus illud. pro uinculo plaustri, corrigiam iugi uitulae siue uaccae 
lxx transtulerunt. quod autem uincula dicantur esse peccata, crebrius 
legimus.
e quibus illud est: funibus peccatorum suorum unusquisque constringitur.
 et dominus arguens populum delinquentem, qui peccatis peccata sociarat,
 fecit flagellum de funiculis, ostendens eis quomodo domum dei fecissent
 speluncam latronum, et sedem orationis uertissent in domum 
negotiationis. conuiua quoque cenae dominicae, uestem non habens 
nuptialem, uinctus pedibus ac manibus eicitur in tenebras exteriores. et
 dominus uenit, ut his qui erant in uinculis diceret: exite; et qui 
uersabantur in tenebris: reuelamini. ipse enim soluit compeditos, et 
illuminat caecos, quos hieremias uinctos terrae nuncupat. nec plangit 
eos qui peccare coeperint statim que desierint (non est enim iustus 
super terram qui faciat bonum et aliquando non peccet), sed qui longo 
funiculo peccata protraxerint. unde et in numeris legimus, uaccam rufam,
 cuius cinis expiatio populi est, non aliter immolari et offerri ad 
altare domini, nisi quae terrena opera non fecerit, iugum que non 
traxerit, nec uinculis iugi nabuchodonosor fuerit alligata. et in hoc 
eodem propheta pro cingulo ueritatis, filiae sion cinguntur funiculo. 
achitophel quoque et iudas, quorum alter dauid, alter dominum 
prodiderunt, fune longissimo trahentes peccata sua, periere suspendio; 
putantes malum conscientiae praesenti morte finiri et nihil esse post 
mortem. quod autem iuxta hebraicum et omnes alios interpretes, 
appellantur funiculi uanitatis, hoc significat, quod facientibus 
peccatum facile texitur et tam inane et facile est, ut aranearum fila 
texuntur. sed cum inde uoluerimus exire, solidissimis uinculis nectimur.
 plaustrum autem plenum oneratum que peccatis facilius intellegunt, qui 
meminerint scriptum in zacharia, impietatem sedere super talentum 
plumbi; et aegyptios qui graui peccatorum sarcina premebantur, quasi 
plumbum in mare rubrum esse demersos. et in alio loco peccator loquitur:
 iniquitates meae supergressae sunt caput meum; sicut onus graue 
grauatae sunt super me. dicuntur autem haec ad principes iudaeorum, qui 
supra arguti sunt in auaritia atque luxuria, quod prouocati a domino ad 
paenitentiam, et postea ab apostolis eius, usque hodie perseuerent in 
blasphemiis et ter per singulos dies in omnibus synagogis sub nomine 
nazarenorum anathematizent uocabulum christianum. est autem sensus: uae 
uobis qui putatis diem iudicii non futurum, uel non uenturam 
captiuitatem quam propheticus sermo praedicit, qui dicitis ad prophetam:
 usquequo nobis dei minaris iram? uolumus eam scire, iam ueniat. hoc 
autem per ironiam loquuntur, quoniam eam non putant esse uenturam, sed 
simulari a propheta.
</p><p>uae qui dicitis malum bonum et bonum malum; ponentes tenebras 
lucem et lucem tenebras; ponentes amarum in dulce et dulce in amarum. 
eiusdem criminis est, bonum, lucem et dulce, contrariis uocare 
nominibus, cuius malum, tenebras et amarum uocabulis appellare uirtutum.
 hoc contra eos qui peccatum non putant, si bono detrahant et non 
aestimant esse delictum, si laudent malum. ponunt autem iudaei bonum 
malum, et lucem tenebras, et dulce amarum, suscipientes barabbam 
latrocinii et seditionis auctorem et crucifigente iesum, qui non uenerat
 nisi ad oues perditas domus israel, ut saluaret quod perierat. in 
barabbam intellegamus diabolum, qui cum sit nox et tenebrae, 
transfiguratur in angelum lucis. unde et apostolus loquitur: quae 
participatio iustitiae cum iniquitate? quae societas luci ad tenebras? 
qui consensus christi et belial? neque enim lucerna tollenda est et 
ponenda sub modio uel sub lecto, sed supra candelabrum, ut omnibus 
luceat. nec arbor malos afferens fructus, bonae arboris est appellanda 
uocabulo. unde et in genesi mystico sermone narratur, quod diuiserit 
deus inter lucem ac tenebras, quae in principio super abyssum 
ferebantur. quod autem bonus saluator sit appellatus, ipse in euangelio 
loquitur: pastor bonus ponit animam suam pro ouibus suis. lucem quoque 
esse se dicit: ego sum lux mundi; et cotidie caelesti pane saturati 
dicimus: gustate et uidete, quam suauis est dominus. e contrario quando 
dicimus: libera nos a malo; et: mundus in maligno positus est, diaboli 
cupimus insidiis liberari.
quod autem ipse tenebrarum et amaritudinis significetur nominibus, 
crebrius legimus. sed et hoc possumus dicere, quod omnia contraria 
dogmata ueritati amara sint et sola dulcis ueritas. unde cauendum est, 
ne pro ueritate sequamur mendacium, ne pro lumine tenebras. multae enim 
sunt uiae quae uidentur hominibus rectae, et nouissima earum perueniunt 
in profundum inferni. est quoque iustus periens in iustitia sua, cui 
dicitur: ne sis iustus multum, quas ob causas israel repromittit se uia 
ambulaturum regia, nec ad sinistram nec ad dexteram declinaturum. et ut 
loquar quod sentio: difficile hoc maledicto quis carere potest, cum et 
malis frequenter adulemur propter potentiam et bonos despiciamus propter
 inopiam. unde significantius interpretatus est aquila: uae qui dicit 
malo: bonus es; et bono: malus es. et in hunc congruit sensum illud quod
 salomon in prouerbiis loquitur: qui iudicat iustum iniustum, et 
iniustum iustum, abominabilis est uterque apud deum. scribae quoque et 
pharisaei uerba saluatoris non recipientes, sed traditiones hominum et 
aniles fabulas, fecerunt bonum malum, et malum bonum.
</p><p>uae qui sapientes estis in oculis uestris, et coram uobismetipsis
 prudentes. qui uobis, inquit, ipsi uidemini sapientes esse, qui 
prudentiam sequimini, non dei, sed hominum; et cum non recipiatis dei 
uirtutem dei que sapientiam, putatis uos esse sapientes. inter 
sapientiam et prudentiam hoc dicunt interesse stoici, quod sapientia 
rerum sit diuinarum humanarum que notitia, prudentia autem tantum 
mortalium. consequenter autem haec aduersum scribas dicuntur et 
pharisaeos, qui habentes clauem scientiae, nec ipsi ad christum 
introeunt nec alios introire permittunt.
</p><p>uae qui potentes estis ad bibendum uinum, et uiri fortes ad 
miscendam siceram, id est ebrietatem. quibus supra dixerat: uae qui 
consurgitis mane ad ebrietatem sectandam, et potandum usque ad uesperam,
 ut uino aestuetis, de his etiam nunc loquitur, qui potentes sunt ad 
bibendum uinum et uiri fortes ad miscendum siceram. qui inebriati uino 
draconis et ueneno aspidum insanabili, uirtute domini calumniabantur. et
 ipsi ebrii inebriabant populos, ut pari furore bacchantes, aduersus 
dominum conclamarent. iuxta tropologiam ante iam diximus, quod 
sacerdotes ingressuri tabernaculum dei, non debeant uinum bibere et 
siceram. quibus nunc addimus, quod nazaraeis quoque praeceptum sit, qui 
se sanctificant domino, ut uinum et siceram et omne quod de uuis est, 
non bibant nec comedant, ne uuam quidem passam, et acetum ex uino. sed 
et in prouerbiis praecipitur: potentes qui iracundi sunt; uinum non 
bibant, ne cum biberint, obliuiscantur sapientiae. inter uinum et 
siceram iuxta anagogen hoc esse arbitror, quod uinum e pluribus una 
perturbatio est, uerbi gratia, libidinis, auaritiae, gulae et inuidiae. 
sicera autem, id est ebrietas, omnes in se uitiorum continet passiones, 
quas rectius latino sermone perturbationes possumus dicere, quod statum 
mentis euertant, et ebrios faciant nescire quid agant. qui ergo possunt 
plurimum, debent carere uitiis et maxime ira, quae furori proxima est, 
ne quanto plus possint, tanto amplius subiectis noceant. miscet siceram 
qui cum ebrietate plenus sit, ad decipiendos homines, umbras quasdam et 
imagines simulat se habere uirtutum.
</p><p>qui iustificatis impium pro muneribus, et iustitiam iusti 
aufertis ab eo. et haec pars uitiorum est uineae, quae pro uuis fecit 
labruscas et exspectante domino, ut faceret iudicium, fecit iniquitatem,
 iustificans impium pro muneribus, et non causas, sed dona considerans, 
quae excaecant etiam oculos sapientium. unde cauendum est, ne inebriemur
 uino, in quo est luxuria; et nudentur femora turpitudinis nostrae; et 
adulemur impiis pro muneribus et iustitiam iusti pro inopia despiciamus.
 quod et in epistola iacobi praecipitur: ne honorantes impios diuites et
 despicientes sanctos pauperes, fiamus iudices iniquitatis. propter hoc 
sicut deuorat stipulam lingua ignis et calor flammae exurit, sic radix 
eorum quasi fauilla erit, et germen eorum ut puluis ascendet. abiecerunt
 enim legem domini exercituum et sermonem sancti israel blasphemauerunt.
propter superiores causas superbiae et ebrietatis et auaritiae, quia pro
 uuis attulerunt spinas et fenum, ligna, stipulam arsuros que uepres; 
ideo radix malitiae eorum redigetur in fauillam, et omnis flos et 
pulchritudo diuitiarum et corporis pulueri comparabitur. non enim solum 
ista fecerunt, sed his gradibus peruenerunt ad blasphemiam, ut legem 
domini non reciperent, et sermonem sancti israel blasphemarent; de 
quibus supra legimus: de sion egredietur lex, et uerbum domini de 
hierusalem. potest radix in malis cogitationibus accipi, fructus autem 
et germen in malis operibus atque sermonibus, ut quod in radice latet, 
monstretur in germine, quae utraque domini incendio uorabuntur. unde et 
apostolus: radicem amaritudinis malorum sursum loquitur germinantem.
</p><p>ideo iratus est furor domini in populum suum et extendit manum 
suam super eum et percussit eum, et conturbati sunt montes, et facta 
sunt morticina eorum, quasi stercus in medio platearum. in omnibus his 
non est auersus furor eius, sed adhuc manus eius extenta. quoniam 
abiecerunt legem domini exercituum, quam se daturum per hieremiam 
dominus pollicetur, dicens: ecce dies ueniunt, dicit dominus, et feriam 
domui israel et domui iuda foedus nouum, non secundum pactum quod pepigi
 cum patribus uestris, in die quando apprehendi manum eorum, ut educerem
 eos de terra aegypti. et sermonem sancti israel blasphemarunt, 
dicentes: daemonium habet, et samaritanus est; et: nonne hic est fabri 
filius? idcirco iratus est furor domini in populum suum, qui prius 
iratus fuerat contra principes et potentes, qui sapientes erant in 
oculis suis, et iustificauerunt impium pro muneribus, et deuorauerat eos
 quasi stipulam lingua ignis et calor flammae exusserat, ut potentes 
potenter tormenta paterentur. et extendit manum suam aduersum eum, quem 
uocat populum suum; eo quod fuerit pars hereditatis eius et funiculus 
possessionis illius. extendit autem manum, ut percutiat et furor eius 
irascatur, de quo et in alio loco legimus: domine, ne in furore tuo 
arguas me, neque in ira tua corripias me. et hieremias: corripe nos, 
inquit, domine, uerumtamen in iudicio et non in furore. furere autem 
dominus dicitur, non quod humanis perturbationibus subiaceat; sed quod 
nos qui delinquimus, nisi irascentem audierimus, dominum non timeamus. 
unde et apostolus scribit, quod bonitas dei et patientia prouocet nos ad
 paenitentiam; nos autem secundum duritiam et impaenitens cor nostrum, 
thesaurizemus nobis iram in die irae et reuelationis iusti iudicii dei. 
quae sit autem manus quae extenditur, uel eleuatur super populum 
peccatorem, iob loquitur manifestius: manus enim domini tetigit me. unde
 et diabolus sciens potentem manum domini et brachium quod uniuersis 
gentibus reuelatum est, dicit ad dominum: mitte manum tuam et tange 
omnia quae habet, nisi in faciem benedixerit tibi. quod autem quasi 
praeteritum dicitur, quod futurum est, consuetudinem sequitur 
prophetalem, in qua tam certa sunt quae futura dicuntur, ut putentur 
esse praeterita. quod et in psalmis canitur: dederunt in cibum meum fel 
et in siti mea potauerunt me aceto. et iterum: diuiserunt sibi 
uestimenta mea et super uestimentum meum miserunt sortem. quod que 
sequitur: et percussit eum, id est populum suum, et conturbati sunt 
montes. montes quidam putant contrarias fortitudines, siue eos spiritus 
qui in ministerio dei sunt et quibus traduntur peccatores ad puniendum. 
nos autem hyperbolice dictum putamus, quod pro magnitudine malorum 
imminentium etiam montes commoueantur, et cadaueribus mortuorum 
repleantur omnes plateae urbium. hoc accidisse iudaeis post passionem 
domini sub uespasiano et adriano, nemo dubitat. cum que haec facta sint,
 non est aduersus furor eius, sed adhuc manus eius extenta, siue 
excelsa, quae habitum irascentis et percutientis ostendit. et notandum 
in his omnibus, quod non eis exprobret idololatriam, non alia peccata, 
propter quae offenderint deum, sed quia abiecerunt legem euangelii et 
sermonem domini blasphemauerunt.
</p><p>et leuabit signum in nationibus procul et sibilabit ad eum de 
finibus terrae, et ecce festinus uelociter ueniet. et non erit 
deficiens, neque laborans in eo; non dormitabit, neque dormiet, neque 
soluetur cingulum lumborum eius, nec rumpetur corrigia calciamenti eius.
 sagittae eius acutae et omnes arcus eius extenti; ungulae equorum eius 
ut silex, et rotae eius quasi impetus tempestatis. rugitus eius ut 
leonis, rugiet ut catuli leonum, et frendet, et tenebit praedam, et 
amplexabitur, et non erit qui eruat. et sonabit super eum in die illa 
sicut sonitus maris.
aspiciemus in terram, et ecce tenebrae tribulationis, et lux obtenebrata
 est caligine eius. hebraei hunc locum de babyloniis et nabuchodonosor 
intellegunt prophetari, quod dei uoluntate adductus sit in iudaeam et 
hierusalem templum que subuerterit. nos autem sequentes ordinem et 
sequentia superioribus copulantes, ideo signum in nationibus procul 
eleuatum dicimus esse, et sibilasse dominum, uel traxisse eos de finibus
 terrae; quoniam abiecerunt legem euangelii et sermonem sanctum 
blasphemauerunt. si enim de babyloniis esset sermo, iuxta consuetudinem 
prophetalem dixisset: uocabo eum qui ab aquilone est, eo quod iuxta 
iudaeae situm, assyrii atque chaldaei in septentrionali plaga sint. uel 
certe apertius babylonios assyrios que describeret. nunc uero dicendo: 
leuabit signum in nationibus procul et sibilabit ad eum de finibus 
terrae, gentes longe positas significat, et quae in terrae finibus 
commorantur, haud dubium quin romanos et omnes italiae galliarum que et 
hispaniae populos, qui sub uespasiano et adriano romano imperio 
subiacebant. unde et italia ab eo quod ibi hesperus occidat, olim 
hesperia dicebatur. et hoc ueniente percussus est et omnes iudaeae 
montes turbati sunt, ut interpretatus est theodotio et symmachus, uel 
commoti, ut aquila posuit, uel acerbati, ut lxx transtulerunt, ut impetu
 hostium omnes replerentur plateae cadaueribus mortuorum. describit ergo
 sermo diuinus uelocitatem uenientis exercitus, qui non sua, sed domini 
uenerit uoluntate. immo attractus sit et sibilo illius prouocatus, quod 
non defecerit nec tanto itinere laborauerit, et cupiditate praedandi 
somnum oculis non admiserit, calciamenta quoque illius non sint attrita,
 sagittariorum multitudinem, equitum turmas, curruum quadrigarum que 
feruorem, quos instar leonis, non tam ad pugnandum, quam ad praedandum 
et uorandum uenerit, et ululatus uincentis exercitus marinis fluctibus 
comparatur. ex quo notandum ubicumque sonitus maris in scripturis 
appellatur, quid significet. cum igitur uenerit romanus exercitus et 
tenuerit praedam et non fuerit qui eruat, propheta compatientis affectu 
se iungit populo, et ait: aspiciemus in terram et ecce tenebrae 
tribulationis. caelum enim aspicere non audebimus, cuius habitatorem 
offendimus; et lux nostra quam semper habebamus in deo, tribulationum 
caligine obscurata est. legi in cuiusdam commentariis, hoc quod dicitur:
 leuabit signum in nationibus procul et sibilabit ad eum de finibus 
terrae, de uocatione gentium debere intellegi, quod eleuato signo crucis
 et depositis oneribus peccatorum, uelociter uenerint atque crediderint.
 sed nescio quomodo huic sensui possint congruere quae sequuntur.
</p><h3 align="center"><a name="TOC-LIBER-3"></a>LIBER 3</h3>
<p>sufficit mihi uoluminum magnitudo, quae in explanatione esaiae 
prophetae texitur, ubi aliquid praetermittere damnum est intellegentiae.
 quamobrem in singulis libris, qui tantum numerum ordinem que 
significant, breues praefatiunculas posui. te que uirgo christi 
eustochium, precor, ut in expositione difficillimae uisionis orationibus
 me iuues, in qua deus omnipotens in sua cernitur maiestate; et duo 
seraphim stantia in circuitu eius atque clamantia: sanctus, sanctus, 
sanctus dominus sabaoth, plena est omnis terra gloria eius; et commotum 
liminare templi atque concussum et domus iudaica tenebris erroris 
impleta. et comparatione diuinae gloriae propheta immunda labia habere 
se dicens et habitare in medio populi blasphemantis, qui consona 
impietatis uoce clamabant: crucifige, crucifige talem; et: non habemus 
regem, nisi caesarem. unum que de seraphim missum ad esaiam, qui forcipe
 de altari carbone comprehenso, prophetae purgaret labia, et populus 
remaneret immundus. tertius ergo in esaiam liber hoc habet exordium.
</p><p>6. anno quo mortuus est rex ozias, uidi dominum sedentem super 
solium excelsum et eleuatum. sub quattuor regibus prophetasse esaiam 
super iudam et hierusalem primae uisionis titulo demonstratum est, id 
est sub ozia, ioatham, achaz et ezechia. mortuo ergo ozia, sub quo dicta
 sunt uniuersa, quae supra exposuimus, successit filius eius ioatham, 
qui regnauit annis sedecim et fecit rectum in conspectu domini et portam
 templi aedificauit excelsam. quo imperante, uidit esaias sedentem 
dominum super solium excelsum et eleuatum, ut habitum regnantis 
ostenderet.
</p><p>et ea quae sub ipso erant, implebant templum, siue ut theodotio 
et symmachus transtulerunt: et ea quae sub pedibus eius erant, implebant
 templum. pro quo lxx interpretati sunt: et plena domus gloria eius. de 
hac uisione ante annos circiter triginta, cum essem constantinopoli et 
apud uirum eloquentissimum gregorium nazianzenum, tunc eiusdem urbis 
episcopum, sanctarum scripturarum studiis erudirer, scio me breuem 
dictasse subitum que tractatum, ut et experimentum caperem ingenioli 
mei, et amicis iubentibus oboedirem. ad illum itaque libellum mitto 
lectorem, oro que ut breui huius temporis expositione contentus sit. 
oziam, quia sibi illicitum sacerdotium uindicabat, lepra fuisse 
percussum, sacra narrat historia; quo mortuo, dominus uidetur in templo,
 quod ille polluerat.
ex quo animaduertimus, regnante in nobis leproso rege, nos dominum in 
sua maiestate regnantem uidere non posse nec sanctae trinitatis nosse 
mysteria. unde et in exodo postquam mortuus est pharao, qui opprimebat 
israel luto et paleis et lateribus, populus clamauit ad dominum, qui, 
illo uiuente, clamare non poterat. et hiezechiel, mortuo phaltia filio 
bananiae pessimo principe, cadit in faciem suam, et uoce excelsa clamat 
ad dominum. pulchre que iuxta hebraicum non ipse dominus implebat 
templum, cuius caelum thronus est et terra scabellum pedum eius; et de 
quo in alio loco legimus: dominus in templo sancto suo, dominus in caelo
 sedes eius; sed ea quae sub pedibus eius erant, implebant templum. quis
 sit autem iste dominus qui uidetur, in euangelista ioanne et in 
apostolorum actis plenius discimus. quorum ioannes ait: haec dixit 
esaias, quando uidit gloriam eius et locutus est de eo, haud dubium quin
 christum significet. rursum paulus in actis apostolorum, ubi romae 
loquitur ad iudaeos: bene, inquit, spiritus sanctus locutus est per 
esaiam prophetam ad patres nostros, dicens: uade ad populum istum, et 
dic: aure audietis, et non intellegetis, et uidentes uidebitis, et non 
perspicietis. incrassatum est enim cor populi huius et auribus grauiter 
audierunt, et oculos suos compresserunt, ne forte uideant oculis, et 
auribus audiant, et corde intellegant, et conuertant se, et sanem eos. 
uisus est autem filius in regnantis habitu et locutus est spiritus 
sanctus propter consortium maiestatis unitatem que substantiae. quaerat 
aliquis, quomodo nunc propheta dominum uidisse se dicat et non absolute 
dominum, sed dominum sabaoth, ut in consequentibus ipse testatur, cum 
euangelista ioannes dixerit: deum nemo uidit umquam; et ad moysen 
loquatur deus: non poteris faciem meam uidere, neque enim uidebit homo 
faciem meam, et uiuet. ad quod respondebimus, non solum patris 
diuinitatem, sed ne filii quidem et spiritus sancti, quia una in 
trinitate natura est, posse oculos carnis aspicere; sed oculos mentis, 
de quibus ipse saluator ait: beati mundo corde, quoniam ipsi deum 
uidebunt. legimus quod abraham uisus sit dominus in hominis figura; et 
cum iacob quasi homo luctatus sit, qui deus erat. unde et appellatus est
 locus ipse phanuel, hoc est: facies dei. uidi enim, ait, dominum facie 
ad faciem et salua facta est anima mea. hiezechiel quoque uidit dominum 
in forma hominis sedentem super cherubim, a lumbis eius et deorsum erat 
quasi ignis et superiora habebant speciem electri. ergo dei natura non 
cernitur, sed uidetur hominibus, ut uoluerit.
</p><p>seraphim stabant super illud, sex alae uni, et sex alae alteri: 
duabus uelabant faciem eius, et duabus uelabant pedes eius, et duabus 
uolabant. et clamabant alter ad alterum, et dicebant: sanctus, sanctus, 
sanctus dominus exercituum; plena est omnis terra gloria eius. hoc quod 
nos, sequentes alios interpretes et hebraicam ueritatem, in qua scriptum
 est memmallo, id est epan�~g autou~g, quod latine dicitur super illud, 
uertimus, lxx transtulerunt: in circuitu eius, ut non super templum 
stare seraphim, sed in circuitu domini describantur. rursum ubi nos 
diximus quod unus de seraphim uelaret faciem et pedes eius, per quod 
intellegitur dei, in hebraeo scriptum habetur phanau et reglau quod 
potest interpretari et eius et suam, ut seraphim iuxta hebraei sermonis 
ambiguitatem et faciem pedes que dei, et suam faciem ac pedes operire 
dicantur. in septuagesimo nono psalmo legimus: qui sedes super cherubim 
manifestare, qui in nostra lingua interpretantur scientiae multitudo. 
unde et dominus in aurigae modum super cherubim aperte sedere 
ostenditur. seraphim autem praeter hunc locum, in scripturis canonicis 
alibi legisse me nescio, qui stare dicuntur super templum, uel in 
circuitu domini. ergo errant qui solent in precibus dicere: qui sedes 
super cherubim et seraphim, quod scriptura non docuit. seraphim autem 
interpretantur empr�stai~g, quod nos dicere possumus incendentes siue 
comburentes, iuxta illud quod alibi legimus: qui facit angelos suos 
spiritus et ministros suos ignem urentem. unde et paulus apostolus in 
epistolas ad hebraeos, quam latina consuetudo non recipit: nonne omnes, 
inquit, ministri sunt spiritus, in ministerium missi propter eos qui 
hereditatem accepturi sunt salutis? daniel quoque cum in habitu 
regnantis dominum descripsisset, adiecit: milia milium ministrabant ei 
et decies milies centena milia assistebant ei. in cherubim ergo 
ostenditur dominus: in seraphim ex parte ostenditur, ex parte celatur. 
faciem enim et pedes eius operiunt, quia et praeterita ante mundum et 
futura post mundum scire non possumus; sed media tantum quae in sex 
diebus facta sunt, contemplamur. nec mirum hoc de seraphim credere, cum 
et apostoli saluatorem credentibus aperiant, infidelibus abscondant; et 
uelum ante arcam fuerit testamenti.
alas quoque habere dicuntur propter uelocitatem et in cuncta discursum, 
siue quia semper in altioribus commorantur. neque enim illud quod de 
uentis dicitur: qui ambulat super pennas uentorum, uere uentos iuxta 
fabulas poetarum et pictorum licentiam pennas habere testatur; sed 
celerem in cuncta discursum. et singuli senas alas; quia de fabricatione
 tantum mundi et praesentis saeculi nouimus. quod autem clamant alter ad
 alterum, uel, iuxta hebraeos, iste ad istum, id est, unus ad unum, 
inuicem se ad laudes domini cohortantur, et dicunt: sanctus, sanctus, 
sanctus, dominus exercituum, ut mysterium trinitatis in una diuinitate 
demonstrent; et nequaquam templum iudaeorum, sicut prius, sed omnem 
terram illius gloria plenam esse testentur, qui pro nostra salute 
dignatus est humanum corpus assumere ad terras que descendere. denique 
et moysi, cum pro adorato uitulo dominum precaretur, ut parceret populo 
peccatori, respondit dominus: propitius ero illis. uerumtamen uiuo ego 
et uiuit nomen meum, quia implebitur gloria mea omnis terra, et 
septuagesimus primus psalmus canit: implebitur gloria eius omnis terra. 
unde et angeli clamabant pastoribus: gloria in excelsis deo, et super 
terra pax hominibus bonae uoluntatis. impie ergo quidam duo seraphim, 
filium et spiritum sanctum intellegit. cum iuxta euangelistam ioannem et
 paulum apostolum, filium dei uisum in maiestate regnantis et spiritum 
sanctum locutum esse doceamus. quidam latinorum duo seraphim uetus et 
nouum instrumentum intellegunt, quae tantum de praesenti saeculo 
loquuntur. unde et sex alas habere dicuntur, et faciem dei pedes que 
uelare, et certatim proferre testimonium ueritatis, et omne quod clamant
 trinitatis sacramenta monstrare. et mirari ad inuicem quod dominus 
sabaoth in forma dei patris positus formam serui acceperit et 
humiliauerit se usque ad mortem, et mortem crucis; et nequaquam ut prius
 caelestia eum tantum, sed et terrena cognoscant.
</p><p>et commota sunt superliminaria cardinum a uoce clamantis; et 
domus impleta est fumo. clamantibus seraphim et in tota terra trinitatis
 mysterium praedicantibus, quando passionem domini saluatoris terra 
uniuersa cognouit, statim commotum est, siue sublatum liminare templi, 
et omnes illius cardines conciderunt, impleta saluatoris comminatione, 
dicentis: relinquetur uobis domus uestra deserta. et quam pulcher ordo 
uerborum. postquam terra repleta est gloria domini sabaoth, iudaeorum 
templum impletum est ignorantiae tenebris et caligine et fumo, qui 
noxius est oculis. uel certe per fumum templi monstratur incendium. 
prius enim euangelium saluatoris in toto orbe praedicatum est, et post 
quadraginta duos annos dominicae passionis, capta hierusalem templum que
 succensum est. iudaei putant templum impletum fumo thymiama 
significare, id est incensum, et per hoc aduentum diuinae maiestatis.
</p><p>et dixi: uae mihi quia tacui, quia uir pollutus labiis ego sum, 
et in medio populi polluta labia habentis ego habito; et regem dominum 
exercituum uidi oculis meis. et abraham postquam uidit dominum et 
audiuit uocem eius, terram et cinerem esse se dicit; et esaias iuxta lxx
 interpretes compunctum se esse testatur, non ob alia crimina, sed quia 
labia haberet immunda. felix conscientia, quae tantum in sermone 
peccauit, non suo uitio, sed societate populi habentis polluta labia, 
cum quo loqui saepissime cogebatur. ex quo ostenditur noxium esse uiuere
 cum peccatoribus: qui enim tangit picem, inquinabitur ab ea. sed quia 
in hebraeo legimus: uae mihi, quia tacui, plangit se propheta, quia non 
fuerit dignus laudare dominum sabaoth cum seraphim, quos angelicas 
fortitudines intellegimus. non fuit autem ausus laudare dominum, quia 
labia habebat immunda. et propterea labia habebat immunda, quia cum 
peccatore populo uersabatur. uel certe ita intellegendum: quia tacui, et
 non audacter oziam impium regem corripui, ideo labia mea immunda sunt, 
et laudes domini cum angelis cantare non audeo, ne mihi dicatur: quare 
tu enarras iustitias meas et assumis testamentum meum per os tuum? non 
est enim pulchra laudatio in ore peccatoris. hoc autem dicimus, non quod
 esaiam talem fuisse doceamus; sed quod ipse pro humilitate, et immundis
 tantum labiis, indignum se dei laude fateatur. et uolauit ad me unus de
 seraphim, et in manu eius calculus, quem forcipe tulerat de altari, et 
tetigit os meum, et dixit: ecce tetigit hoc labia tua, et auferetur 
iniquitas tua, et peccatum tuum mundabitur
uolauit, uel missus est unus de seraphim, qui interpretatur incendens, 
ut prophetae labia purgaret immunda et pruna uel calculo, quem de altari
 tulerat, excoqueret. multi autem putant, duos esse seraphim, quia 
clamabat alter ad alterum, cum et de pluribus possint singuli clamare ad
 singulos; et lxx editio magis significet plurimos, qui interpretati 
sunt: seraphim stabant in circuitu eius. quod si de duobus diceretur, 
non in circuitu, sed ex utraque parte dixissent. et hoc conuenit 
angelorum multitudini, quae in dei ministerium praeparata est. seraphim 
autem plurali numero appellantur, et singulari seraph, sicut cherubim, 
et cherub. quod autem altare sub quo animae martyrum sunt, uideantur in 
caelo, et ioannes in apocalypsi loquitur; et calculus iste qui a solis 
lxx anthrax~g, id est carbunculus, interpretatur, potest non carbonem 
significare, uel prunam, ut plerique existimant, sed anthraka~g, id est 
carbunculum lapidem, qui ob coloris flammei similitudinem igneus 
appellatur. ex quo intellegimus altare dei plenum esse carbunculis, hoc 
est, ignitis calculis et prunis, peccata purgantibus. unde scriptum de 
deo legimus: carbones succensi sunt ab eo. et de ipso domino dicitur, 
quod ignis consumens sit. et saluator in euangelio: ignem ueni mittere 
super terram, ut baptizaret in spiritu sancto et igni. uniuscuiusque 
enim opus quale sit, ignis probabit. et qui saluandus est, sic 
saluabitur, quasi per ignem transierit. et hoc notandum, quod ad 
hieremiam, cui dictum est: prius quam te formarem in utero noui te et in
 uulua matris tua sanctificari te, quia labia non habebat immunda, sed 
tantum dixerat: nescio loqui, quia iuuenis sum, extendit ipse dominus 
manum suam, et tetigit os eius, et dixit: ecce dedi sermones meos in os 
tuum. porro ad esaiam qui dixerat: uir pollutus labiis ego sum, et in 
medio populi polluta labia habentis ego habito, non dei manus 
porrigitur, sed seraphim mittitur a deo, uel uolat propria uoluntate, 
quia huic officio mancipatus est. et in manu sua tenet calculum, quem 
iuxta lxx et theodotionem, forcipe, iuxta aquilam, et symmachum, qui 
hebraicum sunt secuti, forcipibus apprehendit, id est malcaim, ut 
tangeret os eius, et pristina delicta purgaret. manus autem et a deo et 
seraphim mittitur, ut propheta sui corporis membrum uidens, tactu non 
terreatur externo. quidam nostrorum forcipem, quo calculus 
comprehenditur, duo testamenta putant, quae inter se spiritus sancti 
unione sociantur. quia uero sedens dominus introducitur, et sedens in 
templo, et domus impleta est fumo, ut iudaei putant, thymiamatis; 
consequenter ponuntur et forcipes, quos et in sacerdotali ministerio 
legimus.
</p><p>et audiui uocem domini dicentis: quem mittam et quis ibit nobis? 
et dixi: ecce ego, mitte me. pro eo quod et nos et alii omnes 
interpretes transtulerunt: nobis, quod hebraice dicitur lanu, nescio 
quid uolentes lxx posuerunt: ad populum istum, quod penitus in hebraeo 
non habetur. quando autem ex dei persona dicitur: nobis, illo sensu 
accipiendum est, quo et in genesi legitur: faciamus hominem ad imaginem 
et similitudinem nostram, ut sacramentum indicet trinitatis. quomodo 
enim in euangelio legimus dicentem dominum: ego et pater unum sumus, et 
unum ad naturam referimus, sumus ad personarum diuersitatem. sic, domino
 iubente, trinitas imperat. propterea autem non dicit dominus quem ire 
praecipiat, sed proponit audientibus optionem, ut uoluntas praemium 
consequatur. et propheta non temeritate et arrogantia propriae 
conscientiae se ire promittit, sed fiducia: quoniam purgata sunt labia 
eius, et ablata iniquitas mundatum que peccatum. ergo et moyses, cui 
dixerat dominus: ueni, mittam te ad pharaonem regem aegypti; et ille 
ait: obsecro, domine, non sum dignus, prouide alium quem mittas, siue ut
 in hebraeo legitur: mitte quem missurus es, non de contemptu, sed de 
humilitate respondit, uia nihil de purgatis labiis suis audierat, qui 
omni sapientia aegyptiorum fuerat eruditus. et esaias non suo merito, 
sed domini gratia qua purgatus est, offert se ad ministerium. alii autem
 putant idcirco se obtulisse esaiam, quia aestimabat populo prospera 
nuntianda, sed quia audiuit: uade, dic populo huic: auribus audietis et 
non intellegetis et uidentes uidebitis et non cognoscetis; propterea in 
consequentibus, dicente ad eum uoce domini: clama, non statim clamat, 
sed interrogat: quid clamabo? et hieremias, cui dictum fuerat: accipe 
calicem et potionabis omnes gentes, ad quas ego mittam te, libenter 
accipiens suppliciorum calicem, ut aduersariis gentibus propinaret 
biberent que et uomerent et caderent, postquam audiuit: uade et primum 
propinabis hierusalem, respondit: decepisti me, domine, et deceptus sum.
haec hebraeorum obseruatio est. ceterum nos dicimus non temeritatis 
esse, sed oboedientiae, domino se obtulisse mittendum.
</p><p>et dixit: uade, et dices populo huic: auditu audite et nolite 
intellegere, et uidete uisu et nolite cognoscere. excaeca cor populi 
huius, et aures eius aggraua, et oculos eius claude, ne forte uideat 
oculis suis, et auribus audiat, et corde intellegat, et conuertatur, et 
sanetur. lxx hunc locum ita interpretati sunt, ut euangelista lucas in 
apostolorum actibus posuit: cum que inuicem non essent consentientes, 
haud dubium quin iudaei discedebant, dicente paulo unum uerbum: quia 
bene spiritus sanctus locutus est per esaiam prophetam ad patres 
nostros, dicens: uade ad populum istum, et dic: aure audietis, et non 
intellegetis, et uidentes uidebitis, et non perspicietis. incrassatum 
est enim cor populi huius et auribus grauiter audierunt, et oculos suos 
compresserunt, ne forte uideant oculis, et auribus audiant, et corde 
intellegant, et conuertant se, et sanem illos. quo autem haec prophetia 
impleta sit tempore, ipse apostolus paulus in consequentibus loquitur: 
notum ergo sit uobis, quoniam gentibus missum est hoc salutare dei et 
ipsi audient. unde et in eisdem apostolorum actis legimus, quod paulus 
et barnabas, iudaeis nolentibus credere, dixerint: uobis oportebat 
primum loqui uerbum dei, sed quoniam repulistis illud, et indignos uos 
iudicastis aeternae uitae, ecce conuertimur ad gentes. sic enim 
praecepit nobis dominus: posui te in lucem gentibus, ut sis in salutem 
usque ad extremum terrae. ergo secundum lxx facilis interpretatio est, 
quod esaias propheta domino imperante praedicat, quid populus sit 
facturus. in hebraico difficultas est, quomodo ipse deus praecipiat 
populo, ut auditu audiat, et non intellegat, et uidens uideat, et non 
agnoscat, et postea propheta inducatur loquens, et dominum precetur et 
dicat: excaeca cor populi huius, et aures eius aggraua, et oculos eius 
claude, ne forte uideat oculis suis, et auribus audiat, et corde 
intellegat, et conuertatur, et sanetur. ac primum soluenda est illa 
quaestio, quae nobis obici potest: quare apostolus paulus cum hebraeis 
disputans, non iuxta hebraicum, quod rectum esse cognouerat, sed iuxta 
lxx sit locutus? euangelistam lucam tradunt ueteres ecclesiae 
tractatores medicinae artis fuisse scientissimum et magis graecas 
litteras scisse quam hebraeas unde et sermo eius tam in euangelio quam 
in actibus apostolorum, id est, in utroque uolumine, comptior est, et 
saecularem redolet eloquentiam, magis que testimoniis graecis utitur 
quam hebraeis. matthaeus autem et ioannes, quorum alter hebraeo, alter 
graeco sermone euangelia texuerunt, testimonia de hebraico proferant, ut
 est illud: ex aegypto uocaui filium meum. et: quoniam nazareus 
uocabitur. et: flumina de uentre eius fluent aquae uiuae. et: uidebunt 
in quem compunxerunt; et cetera his similia. pauli quoque idcirco ad 
hebraeos epistolae contradicitur, quod ad hebraeos scribens utatur 
testimoniis quae in hebraeis uoluminibus non habentur. quod si aliquis 
dixerit, hebraeos libros postea a iudaeis esse falsatos, audiat origenem
 quid in octauo uolumine explanationum esaiae huic respondeat 
quaestiunculae, quod numquam dominus et apostoli, qui cetera crimina 
arguunt in scribis et pharisaeis, de hoc crimine, quod erat maximum, 
reticuissent. sin autem dixerint post aduentum domini saluatoris et 
praedicationem apostolorum libros hebraeos fuisse falsatos, cachinnum 
tenere non potero, ut saluator et euangelistae et apostoli ita 
testimonia protulerint, ut iudaei postea falsaturi erant. de praesenti 
autem loco hoc dicendum est, frustra nos ad lxx translationem confugere,
 ne blasphemum uideatur esse quod iuxta hebraicum dicitur: auditu audite
 et nolite intellegere, et uidete uisionem et nolite cognoscere; cum 
huiusmodi testimonia etiam in lxx interpretibus reperiamus, ut est illud
 in exodo quod ad pharaonem dicitur: propterea suscitaui te, ut ostendam
 in te uirtutem meam. si autem ipse suscitauit, et indurauit cor 
pharaonis ne crederet; et de aliis dicitur: dedit eis deus spiritum 
compunctionis, oculos ut non uideant, et aures ut non audiant; et in 
psalmis: fiat mensa eorum in laqueum, et in captionem et in scandalum, 
et in retributionem; obscurentur oculi eorum ne uideant, et dorsa eorum 
semper incurua. non sunt illi in culpa qui non uident; sed ille qui 
dedit oculos ad non uidendum. ergo et absque hoc testimonio, quod nunc 
conamur exponere, manet eadem quaestio in ecclesiis, et aut cum ista 
soluentur et ceterae, aut cum ceteris et haec indissolubilis erit. locum
 istum beatus apostolus paulus plenius explicat ad romanos, et quod ille
 paene tota epistola prosecutus est, nos superfluum facimus, si 
uoluerimus breui sermone comprehendere. dicit enim post multa: conclusit
 deus omnia in incredulitate, ut omnibus misereatur. admirans que domini
 sacramenta intulit: o profundum diuitiarum sapientiae et scientiae dei,
 quam inscrutabilia iudicia eius et inuestigabiles uiae eius. et iterum 
de iudaeorum incredulitate disputans ait: numquid sic peccauerunt, ut 
caderent? absit; sed illorum delicto salus gentium fieret ad aemulandum 
eos. et post modicum: si enim abiectio eorum reconciliatio mundi, quae 
assumptio eorum?
nonne uita ex mortuis? et iterum: nolo enim uos ignorare, fratres, 
mysterium hoc, ut non sitis uobismetipsis prudentes, quia caecitas ex 
parte facta est in israel, donec plenitudo gentium introeat, et tunc 
omnis israel saluus fiat. et post paululum: iuxta euangelium quidem 
inimici propter uos, iuxta electionem autem dilecti propter patres; 
absque paenitentia enim sunt donationes et uocatio dei. sicut enim uos, 
inquit, aliquando non credidistis deo, nunc autem estis misericordiam 
consecuti, propter eorum incredulitatem; sic et isti nunc non 
crediderunt in uestram misericordiam, ut et ipsi misericordiam 
consequantur. conclusit enim deus omnia sub peccato, ut omnibus 
misereatur. ergo non est crudelitas dei, sed misericordia, unam perire 
gentem, ut omnes saluae fiant, iudaeorum partem non uidere, ut omnis 
mundus aspiciat. unde et ipse dominus in euangelio sacramentum caeci a 
natiuitate, qui receperat oculos, uertit ad tropologiam, et dicit: in 
iudicium ego ueni in hunc mundum, ut uidentes non uideant et non 
uidentes uideant. et in alio loco simeon loquitur: ecce hic positus est 
in ruinam et in resurrectionem multorum. illis itaque non uidentibus, 
nos uidemus; illis cadentibus, nos resurgimus. quod intellegens propheta
 quodammodo aliis uerbis dicit: o domine, praecipis mihi loqui populo 
iudaeorum, ut audiant et non intellegant saluatorem, et uideant eum et 
non cognoscant. si uis impleri iussionem tuam, et totum saluari mundum, 
quod et ego fieri desidero, tu excaeca cor populi huius et aures aggraua
 et oculos claude, ne intellegant, ne audiant, ne uideant. si enim illi 
uiderint et conuersi fuerint et intellexerint et sanati fuerint, totus 
mundus non recipiet sanitatem. ex quo animaduertimus, quamuis graue sit 
peccatum, si quis conuertatur, eum posse sanari. simul que et hoc 
intellegendum quod pro magnitudine sceleris etiam paenitentia indigni 
iudicati sint, ipso domino dicente ad hierusalem: quotiens uolui 
congregare filios tuos, sicut gallina pullos sub alas suas, et noluisti.
</p><p>et dixi: usquequo domine? et dixit: donec desolentur ciuitates 
absque habitatore, et domus sine hominibus, et terra relinquatur 
deserta. et longe faciet dominus homines, et multiplicabitur quae 
derelicta fuerat in medio terrae. et adhuc in ea erit decimatio, et 
rursum erit in depraedationem, sicut terebinthus, et sicut quercus quae 
proiecit fructus suos, sanctum semen erit quod steterit in ea. dicente 
domino: uade, et dic populo huic, quod audiat et non audiat, uideat et 
non uideat. idcirco autem nec audiat nec uideat, quia non sit 
intellecturus uerba domini, nec eius opera cogniturus, et quoniam 
incrassatus est, et dilatatus, et oblitus creatoris sui. propheta 
respondet, et quaerit sollicitus de populo suo: usquequo, domine, haec 
sententia permanebit ut audiens non audiat, uidens que non uideat? cui 
respondit dominus: tamdiu non audiet et non uidebit, et excaecatum 
habebit cor, donec ciuitates iudaeae, uespasiano tito que pugnantibus, 
penitus subuertantur, in tantum ut ne nomen pristinum quidem permaneat, 
et domus si quae remanserint, sine habitatore sint, et terra redigatur 
in solitudinem. et uel fuga uel captiuitate in totum orbem iudaicus 
populus dispergatur; et nequaquam in iudaea, ut prius, sed in cunctis 
gentibus iudaeorum populus multiplicetur. quod autem dico multiplicetur,
 tanta erit infelicitas residui populi, ut ad comparationem prioris 
multitudinis, uix decima pars remaneat. cum que et in ipsa terra fuerit 
solitudo - dupliciter enim locus iste intellegi potest, quod decima 
pars, et in toto orbe uix remaneat, et in ipsa iudaea uix parua pars 
populi reseruetur - rursum ipsae reliquiae erunt in depraedationem, 
quando post annos ferme quinquaginta adrianus uenerit, et terram iudaeam
 penitus fuerit depraedatus. in tantum, ut terebintho et quercui, quae 
glandes amiserit, comparetur. denique post extremam uastitatem, etiam 
leges publicae pependerunt, et prohibiti sunt iudaei terram, de qua 
eiecti fuerant, ingredi. si quis autem crediderit in christum, et 
impletum fuerit illud quod supra legimus: nisi dominus sabaoth 
reliquisset nobis semen, quasi sodoma essemus et similes gomorrae 
fuissemus. quando iuxta apostolum, reliquiae saluabuntur, hoc semen 
sanctum erit, et de apostolorum germine cunctae ecclesiae pullulabunt. 
quod diximus: semen sanctum erit quod steterit in ea, uel iuxta aquilam:
 semen sanctum erit germen eius, in lxx interpretibus non habetur, sed 
de hebraico et theodotionis editione ab origene additum, in ecclesiae 
fertur exemplaribus, ut postquam intrauerit plenitudo gentium, tunc 
omnis israel saluus fiat; et impleatur etiam in hoc sermo domini, 
dicentis: ego occidam, et ego uiuificabo, et percutiam, et ego sanabo.
</p><p>7. et factum est in diebus achaz filii ioatham filii oziae regis 
iuda: ascendit rasin rex syriae, et phacee filius romeliae rex israel, 
in hierusalem ad proeliandum contra eam, et non potuerunt debellare eam.
 et nuntiauerunt domui dauid dicentes: consensit syria cum ephraim, et 
commotum est cor eius, et cor populi illius, sicut mouentur ligna 
siluarum a facie uenti.
ozias qui et azarias, rex iuda, regnauit in hierusalem annis 
quinquaginta duobus. cuius extremo iam tempore uidit esaias quae 
praeteritus sermo disseruit. quo mortuo, et regnante pro eo ioatham 
filio eius, rege iustissimo, uidit statim propheta dominum saluatorem in
 sua maiestate regnantem, et annuntiantem iudaici populi caecitatem, et 
subuersionem hierusalem et ceterarum urbium sub uespasiano et adriano; 
et quomodo in apostolis reliquiae sint saluandae. tertius rex filius 
ioatham succedit achaz impiissimus, qui clausit ianuas templi, et in 
ualle benhennom adorauit baalim, et filium suum idolis consecrauit. ita 
ut auferret altare aeneum, quod salomon fecerat, et poneret in templo 
dei altare idolorum, cuius exemplar de damasco acceperat. iuste igitur a
 domini auxilio derelictus est, et consurrexerunt aduersus eum rasin rex
 syriae, id est aram, et phacee filius romeliae, rex israel in samaria, 
et uenerunt in hierusalem ut expugnarent eam. legimus in paralipomenon 
libro, rasin regem damasci, uicto achaz, multos de iudaea damascum 
transtulisse; et phacee filium romeliae regem decem tribuum, quae 
appellabantur israel et regnabat in samaria, una die centum uiginti 
milia percussisse de iuda hominum bellatorum, et ducenta milia mulierum 
puerorum que et puellarum cum infinita praeda in samariam duxisse 
captiua. de quo certamine propheta nunc tacuit, sed secundum refert 
proelium, quando experimentum habentes fortitudinis suae atque uictoriae
 et inuitati praedae magnitudine rursum ueniunt ad iudaeam, et 
hierusalem cupiunt debellare, et non potuerunt, quia auxiliatus ei est 
dominus, ut sub occasione misericordiae, qua populum liberabat obsessum,
 filium suum nuntiaret de uirgine nasciturum. quod cum audisset domus 
dauid, hoc est domus regia, syriam scilicet et ephraim, rasin et phacee 
iuncto uenire exercitu, exterrita est atque pertimuit, et tam rex quam 
populus ita contremuerunt, ut putares arborum folia uentorum flatibus 
uentilari. iuxta anagogen facilis interpretatio est, quod regnante achaz
 rege impio, rex aram, qui interpretatur excelsus atque sublimis, ut 
indicet arrogantiam sapientiae saecularis. et phacee filius romeliae, 
qui et ipse iuxta osee prophetam ex tribu ephraim, de qua ieroboam 
filius nabath uitulos aureos in bethel et dan constituerat, et a domo 
dauid dei populum separarat, refertur ad haereticos, consentientes sibi,
 ut expugnent ecclesiam. quod cum audierit domus dauid, quem in 
hiezechiel bonum pastorem legimus suscitandum, et populus eius 
simpliciter credens in dominum, pertremiscet. et ideo pertremiscet, quia
 non arboribus frugiferis, sed infructuoso saltui comparatur. iisdem 
autem haereticos atque gentiles contra domum dauid argumentorum et 
dialecticae artis gladiis dimicare, nulli dubium est; ut qui inter se 
discrepant, in ecclesiae oppugnatione consentiant. iuxta illud quod 
herodes et pilatus inter se discordantes, in domini passione amicitia 
foederantur.
</p><p>et dixit dominus ad esaiam: egredere in occursum achaz, tu et qui
 derelictus est iasub filius tuus, ad extremum aquae ductus piscinae 
superioris, in uia agri fullonis. et dices ad eum: uide ut sileas, noli 
timere, et cor tuum ne formidet a duabus caudis titionum fumigantium 
istorum, in ira furoris rasin, et syriae, et filii romeliae. eo quod 
consilium inierit contra te syria pessimum, ephraim et filius romeliae, 
dicentes: ascendamus ad iudam, et suscitemus eum, et euellamus eum ad 
nos, et ponamus regem in medio eius filium tabeel. haec dicit dominus 
deus: non stabit, et non erit istud, sed caput syriae damascus et caput 
damasci rasin et adhuc sexaginta et quinque anni, et desinet ephraim 
esse populus. et caput ephraim samaria, et caput samariae filius 
romeliae. 

si non credideritis, non permanebitis. iasub filius esaiae, qui 
interpretatur reliquus atque conuertens, in typum populi iuda, qui erat 
de duorum regum manibus liberandus, iubetur egredi cum parente et 
occurrere achaz regi iudae in loco aquaeductus piscinae superioris, in 
uia agri fullonis, ubi postea lecturi sumus, sub ezechia rege iuda stare
 rabsacem et ex praecepto sennacherib regis assyriorum dei populum 
blasphemare. in quem locum egressi sunt, missi ab ezechia principes 
ciuitatis, quos in regum uolumine legimus. praecipitur que achaz, 
quamuis impio regi, propter domini misericordiam, ut agat silentium, et 
non terreatur neque formidet cor eius, putans se passurum similia quae 
prius sustinuerat. duas autem caudas titionum, id est torrium 
fumigantium, uocat rasin regem syriae, et phacee filium romeliae regem 
samariae, eo quod in illis finitum sit regnum syriae, id est damasci, et
 regnum samariae, id est decem tribuum, quae alio nomine appellabantur 
ephraim. scriptum est enim quod theglathphalassar rex assyriorum sub 
rege achaz ascenderit in damascum et uastauerit eam, et transtulerit 
habitatores eius cyrenem, et rasin interfecerit; et quod tetenderit 
insidias phacee, filio romeliae, osee filius ela, et percusserit eum, et
 interfecerit, et regnauerit pro illo in israel annis nouem; et quod 
uenerit salmanasar rex assur, et obsederit samariam quae nunc sebaste 
uocatur, tribus annis; et nono anno regni osee ceperit eam, uinctum que 
osee in carcerem miserit, et transtulerit israel in assyrios, posuerit 
que eos in halla et in habor iuxta fluuium gozam in ciuitatibus, siue, 
ut septuaginta transtulerunt, in montibus medorum. quamuis enim inierint
 consilium hi duo reges pessimi, ut ascenderent ad iudam, cuius regio in
 montibus sita est et suscitarent eum quiescentem et quodammodo 
dormientem, suo que imperio subiugarent; et superponerent ei regem 
filium tabeel, qui interpretatur bonus deus, ut uel hominem hoc nomine 
uel idolum demonstrarent. tamen haec dicit dominus deus: non stabit hoc 
consilium, sed interim modo caput syriae urbium erit damascus, et in 
ipsa metropoli damasco imperabit rasin. porro in ephraim propter 
ieroboam filium nabath, qui primus regnauit de ephraim, erit caput 
samaria, hoc est regia domus in urbe samaria, et samariae caput erit 
filius romeliae, id est phacee. regnum autem decem tribuum, id est 
populi ephraim post sexaginta et quinque annos esse cessabit.
quod nisi diligentius attendamus, stare non poterit. quartodecimo enim 
anno achaz filii ioatham in tribu iuda, regnauit osee super samariam, et
 nono anno imperii sui captus est. regnauit autem achaz super iudam 
annis sedecim, post cuius mortem septimo anno imperii sui captus est 
osee, et destructa samaria, omnis que populus est transductus in medos. 
ita ut si uoluerimus sedecim annos achaz et septem osee ponere, 
efficiantur anni uiginti tres, aut ut multum uiginti quattuor; et ubi 
erunt sexaginta et quinque anni, in quibus regnum israel dicitur 
finiendum? igitur hebraei hunc locum ita edisserunt, ut amos qui sub 
ozia cepit prophetare, quando et esaias prophetiae suae habuit exordium,
 primus prophetauerit contra israel, dicens: israel autem captiuus 
ducetur de terra sua. titulus quoque prophetiae eius contra samariam 
sit; et prophetare coeperit in diebus oziae regis iuda ante duos annos 
terrae motus, quem uolunt eo tempore accidisse, quo ingressus ozias in 
templum dei, sibi sacerdotium uendicabat, et terra percussa est, et 
cineres altaris effusi sunt, et ipse rex percussus est lepra. uolunt 
autem annum fuisse uigesimum quintum oziae, quando haec acciderunt, 
cuius reliqui anni sunt uiginti septem. ozias enim regnauit annos 
quinquaginta duos, post eum regnauit ioatham filius eius annis sedecim, 
et huius filius achaz annis aliis sedecim; post quem regnauit ezechias, 
cuius sexto imperii anno capta samaria est, atque ita effici simul annos
 sexaginta quinque. haec per prophetam domino praedicente, et achaz et 
populus futura non credidit. unde subiungitur: si non credideritis, non 
permanebitis, ut symmachus transtulit, id est: et uos non permanebitis 
in regno uestro, sed in captiuitatem ducemini, sustinentes eorum poenas,
 quorum imitati estis infidelitatem. uel certe iuxta lxx: non 
intellegetis. et est sensus: quia quae dominus dicit futura, non 
creditis, intellegentiam non habebitis. haec iuxta historiam dixerimus. 
ceterum iuxta coeptam tropologiam considerandum est, quod impio regi 
esaias iubeatur occurrere, exiens de loco suo, non in principio 
aquaeductus, sed in extremis finibus piscinae superioris, quae erat in 
agro fullonis, ubi sordes et maculae purgabantur. quamuis enim achaz 
regnaret super iudam, tamen quia impius erat, in superioris piscinae 
extremis finibus morabatur. ergo deus non tam regis miseretur, quem 
indignum aestimabat salute, quam populi sui. duas autem caudas torrium 
fumigantium, ut prius diximus, uocat sapientiam saecularem haereticum 
que sermonem, quorum finis exustio est. qui frustra inierunt consilium, 
ut ascenderent contra iudam, et quasi neglegentem et dormientem 
caperent, et suis erroribus copularent, ponerent que super eum regem 
filium tabeel, hoc est, bonum deum. uterque enim aduersarius apud se 
ueritatem, apud se aestimat optimam esse doctrinam. denique marcion 
haereticus, boni dei filium, hoc est, alterius, putat esse christum, et 
non iusti, cuius prophetae sunt, quem sanguinarium, crudelem et iudicem 
uocat. haec illis dicentibus, dominus comminatur, quod non stet 
consilium ipsorum, sed interim nunc quamdiu mundus iste stat, et ea quae
 mundi sunt in suis finibus, et in suis urbibus dominentur. cum autem 
consummationis tempus aduenerit, hoc est, sexaginta quinque anni, et tam
 mundi res quae in sex diebus factae sunt, quam omnia quae ad quinque 
sensus pertinent, finem acceperint, tunc uniuersa esse soluenda, quae 
gentiles et haeretici futura non credunt, et propter infidelitatem non 
intellegunt quae dicuntur.
</p><p>et adiecit dominus loqui ad achaz dicens: pete tibi signum a 
domino deo tuo in profundum inferni, siue in excelsum supra. qui prius 
per prophetam locutus fuerat ad achaz: uide ut sileas, noli timere, et 
cetera: illo non credente, et ideo non intellegente, ipse loquitur ad 
achaz, ut saltem auctoritate domini territus suscipiat quae dicuntur. 
quia tibi, inquit, uidetur esse difficile, quod regna potentissima breui
 tempore finienda sint et tu cum populo tuo de magno periculo libereris;
 pete tibi signum, nequaquam ab idolis, quorum errore retineris, sed a 
domino deo tuo qui tibi auxilium pollicetur, et ipsum signum optionis 
tuae est unde postules, siue de profundo siue de excelso. quod cum soli 
septuaginta dixerint, ceteri iuxta hebraicum significantius 
transtulerunt: de profundo inferni. ergo sicut profundum infernum 
significat, ita excelsum supra caelos intellegere debemus, ut cum de 
inferno siue de excelso signum acceperis, credas futura quae dixi. uis, 
inquit, ut scindatur terra et grandi hiatu inferi pateant, qui in corde 
terrae esse dicuntur, an ut aperiantur caeli? quod utrumque ad typum 
pertinet mortis domini et ascensionis: qui enim descendit, ipse est qui 
et ascendit. et in apostolo legimus: ne dixeris in corde tuo, quis 
ascendit in caelum?
hoc est christum deducere. aut: quis descendit in abyssum? hoc est 
christum de mortuis reducere. et in alio loco de christo disputans, ait:
 quae sit latitudo et longitudo et excelsum et profundum supereminentis 
scientiae et dilectionis christi. hoc quantum ad mysticos pertinet 
intellectus. ceterum et moyses accepit signa de terra, de quibus in 
psalmis legimus: misit signa et prodigia in medio tui, aegypte: ranas, 
locustas, ciniphes et coenomyiam; de caelo autem grandinem et ignem et 
trium dierum tenebras. ego reor et ezechiam, quando sol decem regressus 
est lineis, signum accepisse de caelo; et iesum filium naue in gabaon et
 haialon, stantibus sole et luna. plerique putant, saulem signum 
accepisse de terra et de profundo inferni, quando samuelem per 
incantationes et artes magicas uisus est suscitasse. sed et ionas 
propheta de abysso et de profundo ac mortis faucibus liberatus, signum 
dedit et accepit inferni. legi in cuiusdam commentariis hunc locum per 
allegoriam extenuatum, ut profundum et excelsum aisth�ta~g et no�ta~g 
intellegeret, quae nos possumus sensibilia dicere et intellegibilia, 
quorum alterum refertur ad sensus, alterum ad mentem et rationem. 
uirginem quoque interpretatur animam, quae nulla peccati corrupta est 
conscientia, et potest de se emmanuel, nobis cum deum, id est praesentem
 dei, generare sermonem. sed nos elixas agni carnes non comedimus uerum 
assas, et quae in nobis possint omnes uoluptatum siccare pituitas, ne 
sacramentum fidei nostrae, dum plus sapimus quam oportet sapere, 
neglegamus.
</p><p>et dixit achaz: non petam et non temptabo dominum. non 
humilitatis est, sed superbiae, quod non uult signum a domino postulare.
 quamquam enim scriptum sit in deuteronomio: non temptabis dominum deum 
tuum, et hoc contra diabolum saluator usus sit testimonio; tamen iussus 
ut peteret, oboedientia debuit explere praeceptum, praesertim cum et 
gedeon et manue signum petierint et acceperint. quamquam iuxta hebraei 
sermonis ambiguitatem, in quo scriptum est ulo enasse adonai, et omnes 
similiter transtulerunt: non temptabo dominum, possit legi: non exaltabo
 dominum. sciebat enim rex impius quod si signum peteret, accepturus 
esset et glorificaretur dominus. ergo quasi idolorum cultor, qui in 
omnibus angulis platearum et in montibus lucis que nemorosis aras 
constituerat et pro leuitis habebat fanaticos; non uult signum petere 
quod praeceptum est.
</p><p>et dixit: audite ergo, domus dauid: numquid parum uobis est 
molestos esse hominibus, quia molesti estis et deo meo? quis est iste 
qui dixit: audite ergo, domus dauid? nequaquam deus qui supra ad achaz 
dixerat: pete tibi signum a domino deo tuo; sed propheta, ut ex 
consequentibus comprobatur: quia molesti estis et deo meo. et est 
sensus: quia non solum prophetas persequimini et eorum dicta 
contemnitis, sed praesentis et iubentis dei sententiae contraitis, ita 
ut ei exhibeatis laborem, qui in alio loco ait: laboraui sustinens, 
idcirco dominus faciet quae sequuntur. pro labore et molestia, quod 
aquila et symmachus transtulerunt, lxx et theodotio agonem interpretati 
sunt, id est, luctam atque certamen, quia contentiosi non subiciant 
collum domini seruituti, sed illo uulnera eorum uolente curare, respuant
 sanitatem. et hoc notandum, quod achaz rege impiissimo nolente signum 
petere, sermo propheticus ad domum dauid, hoc est, ad tribum regiam 
conuertatur, de qua supra legimus: et nuntiauerunt haec domui dauid, 
dicentes: consenserunt syria et ephraim.
</p><p>propterea dabit dominus ipse uobis signum. ecce uirgo concipiet 
et pariet et uocabis nomen eius emmanuel. nequaquam multifarie iuxta 
apostolum paulum et multis modis loquetur deus, nec iuxta alium 
prophetam in manibus prophetarum assimilabitur; sed qui ante loquebatur 
per alios, dicet ipse: adsum. de quo et sponsa rogabat in cantico 
canticorum: osculetur me osculis oris sui. dominus enim uirtutum ipse 
est rex gloriae. ipse descendet in uterum uirginalem et ingredietur et 
egredietur orientalem portam quae semper clausa est; de qua gabriel 
dicit ad uirginem: spiritus sanctus ueniet super te, et uirtus altissimi
 obumbrabit te; propterea quod nascetur in te sanctum, uocabitur filius 
dei. et in prouerbiis: sapientia aedificauit sibi domum.
quando autem dicitur: dabit dominus ipse uobis signum, nouum debet esse 
atque mirabile. sin autem iuuencula uel puella, ut iudaei uolunt, et non
 uirgo pariat, quale signum poterit appellari, cum hoc nomen aetatis 
sit, non integritatis? et reuera, ut cum iudaeis conferamus pedem, et 
nequaquam contentioso, fune praebeamus eis risum nostrae imperitiae, 
uirgo hebraice bethula appellatur, quae in praesenti loco non scribitur;
 sed pro hoc uerbo positum est alma, quod praeter lxx omnes 
adolescentulam transtulerunt. porro alma apud eos uerbum ambiguum est; 
dicitur enim et adolescentula et abscondita, id est apokruphos~g. unde 
et in titulo psalmi noni, ubi in hebraeo positum est alamoth, ceteri 
interpretes transtulerunt: pro adolescentia, quod lxx interpretati sunt:
 pro absconditis. et in genesi legimus, ubi rebecca dicitur alma, 
aquilam non adolescentulam, nec puellam sed absconditam transtulisse. 
sunamitis quoque mulier, amisso filio, cum elisaei fuisset pedibus 
prouoluta et prohiberet eam giezi, audit a propheta: dimitte eam, quia 
in dolore est, et dominus abscondit a me. pro eo quod in latino dicitur:
 abscondit a me, in hebraeo scriptum est: eelim memmenni. ergo alma, non
 solum puella uel uirgo, sed cum epitasei~g uirgo abscondita dicitur et 
secreta, quae numquam uirorum patuerit aspectibus, sed magna parentum 
diligentia custodita sit. lingua quoque punica, quae de hebraeorum 
fontibus manare dicitur, proprie uirgo alma appellatur. et ut risum 
praebeamus iudaeis, nostro quoque sermone alma sancta dicitur. omnium 
que paene linguarum uerbis utuntur hebraei, ut est illud in cantico 
canticorum de graeco phoreion~g, id est ferculum, sibi fecit salomon, 
quod et in hebraeo ita legimus. uerbum quoque nugas et mensuram hebraei 
eodem modo et eisdem appellant sensibus. et quantum cum mea pugno 
memoria, numquam me arbitror alma in muliere nupta legisse, sed in ea 
quae uirgo est; ut non solum uirgo sit, sed uirgo iunioris aetatis et in
 annis adolescentiae. potest enim fieri ut uirgo sit uetula, ista autem 
uirgo erat in annis puellaribus. uel certe uirgo, non puellula et quae 
adhuc uirum nosse non posset, sed iam nubilis. denique in deuteronomio 
sub puellae et adolescentulae nomine uirgo intellegitur. si inuenerit, 
inquit, homo in campo puellam desponsatam et ui opprimens dormierit cum 
ea, interficietis uirum solum, qui concubuit cum ea, et puellae nihil 
facietis; non est adolescentulae peccatum mortis. quia quomodo si quis 
in insidiis insurgat contra proximum suum, et interficiat animam eius, 
sic hoc negotium accidit. in agro inuenit eam: clamauit puella 
desponsata et non est inuentus qui auxiliaretur ei. et in regum uolumine
 legimus, quod quaesierint puellam uirginem nomine abisag et 
introduxerint ad regem, quae dormiret cum eo et foueret eum et erat 
puella pulchra nimis, et ministrabat ei, et rex non cognouit eam. quod 
que sequitur: et uocabis nomen eius emmanuel, et lxx et tres reliqui 
similiter transtulerunt, pro quo in matthaeo scriptum est: uocabunt, 
quod in hebraeo non habetur. ergo iste puer qui nascetur ex uirgine, o 
domus dauid, nunc a te appelletur emmanuel, id est nobis cum deus, quia 
rebus ipsis probabis a duobus inimicis regibus liberata, deum te habere 
praesentem; et qui postea uocabitur iesus, id est saluator, eo quod 
uniuersum hominum genus saluaturus sit, nunc a te emmanuelis appelletur 
uocabulo. uerbum carathi, quod omnes interpretati sunt uocabis, potest 
intellegi et uocabit, quod ipsa scilicet uirgo quae concipiet et pariet,
 hoc christum appellatura sit nomine. in multis testimoniis quae 
euangelistae uel apostoli de libris ueteribus assumpserunt, curiosius 
attendendum est, non eos uerborum ordinem secutos esse, sed sensum. unde
 et in praesenti loco, pro: concipiet in utero, matthaeus posuit: in 
utero habebit; et pro uocabis: uocabunt. hebraei hoc de ezechia filio 
achaz prophetari arbitrantur, quod ipso regnante sit capta samaria, quod
 omnino probari non potest. siquidem achaz, filius ioatham, regnauit 
super iudam et hierusalem annis sedecim, cui successit in regnum filius 
eius ezechias, annos natus uiginti quinque et regnauit super iudam et 
hierusalem annis uiginti nouem. quomodo ergo, ut demus primo anno achaz 
hanc ad eum factam prophetiam, de ezechiae conceptu dicitur et 
natiuitate, cum eo tempore quo regnare coepit achaz, iam nouem ezechias 
esset annorum, nisi forte sextum ezechiae regni annum, quo est capta 
samaria, infantiam eius appellari dicant, non aetatis, sed imperii. quod
 coactum esse atque uiolentum, etiam et stultis patet.
quidam de nostris esaiam prophetam duos filios habuisse contendit, iasub
 et emmanuel; et emmanuel de prophetissa uxore eius esse generatum, in 
typum domini saluatoris, ut prior filius iasub, quod interpretatur 
relictus, siue conuertens, iudaicum populum significet, qui relictus 
est, et postea reuersurus. secundum autem, id est emmanuel et nobis cum 
deus, gentium uocationem, postquam uerbum caro factum est et habitauit 
in nobis.
</p><p>butyrum et mel comedet, ut sciat reprobare malum et eligere 
bonum. pro quo lxx transtulerunt: antequam sciat. quod que sequitur: 
assumere malum, in hebraico non habetur. et est sensus: o domus dauid, 
cui dei sermone praecipitur, ut uoces, id est inuoces, in periculo 
constituta nomen emmanuelis, id est nobis cum deus; non mireris ad rei 
nouitatem, si uirgo deum pariat, qui tantam habeat potestatem, ut multo 
post tempore nasciturus, te nunc liberet inuocatus; ipse est enim qui 
uisus est abraham, et locutus est cum moyse. dicam et aliud mirabilius, 
ne eum putes in phantasmate nasciturum, cibis utetur infantiae, butyrum 
comedet et lac. et licet de eo multa post saecula euangelista testetur: 
puer autem proficiebat sapientia et aetate et gratia apud deum et apud 
homines; et hoc dicatur, ut ueritas humani corporis approbetur. tamen 
adhuc pannis inuolutus, et butyro pastus ac melle, habebit boni mali que
 iudicium, ut reprobans mala, eligat bona. non quod hoc fecerit, aut 
reprobauerit, uel elegerit; sed quod scierit reprobare et eligere, ut 
per haec uerba noscamus, infantiam humani corporis diuinae non 
praeiudicasse sapientiae. denique iacentem in praesepio angeli 
pastoribus nuntiant, magi adorant de oriente uenientes, quos utique 
electos esse credendum est. et e contrario herodes, scribae ac pharisaei
 reprobantur, quia pro uno infante multa paruulorum milia trucidarunt.
</p><p>prius enim quam sciat puer reprobare malum et eligere bonum, 
derelinquetur terra, quam tu detestaris, a facie duorum regum suorum. 
sexto imperii anno ezechiae est ab assyriis capta samaria, id est 
tricesimo primo anno aetatis ipsius. sic itaque iste qui nasciturus, uel
 de uirgine, ut nos probamus, uel de adolescentula, ut iudaei uolunt, 
butyrum et mel comedet, et tam paruulus erit, ut malum a bono discernere
 nequeat et antequam ille tempus egrediatur infantiae, terra syriae et 
samariae uastanda ab assyriis sit. respondeant hebraei, quomodo ezechias
 triginta et uno annis infantulus praedicetur, et tam rudis aetatis, ut 
mel et butyrum comedens, iuxta niniuiticos pueros, nec sinistram nec 
dexteram, id est, nec malum nec bonum nouerit. relatum autem ad 
emmanuel, quod interpretatur nobis cum deus, facilem habebit 
intellegentiam. quod ad mysterium et inuocationem nominis eius terra 
syriae et samariae, assyrio superante, uastetur; et domus dauid 
liberetur a duobus regibus quos metuit, rasin uidelicet et phacee.
</p><p>adducet dominus super te et super populum tuum, et super domum 
patris tui dies qui non uenerunt a diebus separationis ephraim a iuda, 
cum rege assyriorum. locus iste per hyperbaton legendus est. denique et 
nos secuti hebraicam ueritatem, ita eum interpretati sumus: o domus 
dauid, ausculta quae dico, ut derelinquatur terra syriae et samariae a 
facie regum duorum, quos tu uehementissime reformidas. adducet dominus 
dies super te et super domum patris tui dauid, quos numquam habuisti ex 
eo tempore quo decem tribus a duabus tribubus separatae sunt et regnum 
in samaria habere coeperunt. adducet autem istos dies, id est tempora, 
cum rege assyriorum, ut illis superatis atque subuersis, tu emmanuelis 
praesentia libereris. lxx hunc locum ita uerterunt: adducent dominus 
super te et super populum tuum et super domum patris tui dies, qui 
necdum uenerunt ex qua die abstulit ephraim a iuda regem assyriorum. 
quod quem sensum habeat, scire non possumus, nisi forte hoc dicendum 
est, quod peccatorum suorum magnitudine ephraim, id est samaria, primum 
ad se assyriorum fecerit impetum declinare. aliter: interim nunc duo 
reges rasin et phacee, qui te obsident et uastare festinant, breui 
tempore subuertentur. tuae autem uastationis tempus illud adueniet, 
quando, quod numquam speraueras, immo numquam metueras, assyrius 
uenerit. per quae docet domui dauid, non syriam et samariam, sed 
assyrios esse metuendos. praesenti ergo formidine liberat et de futuro 
tempore comminatur.
</p><p>et erit in die illa, sibilabit dominus muscae, quae est in 
extremo fluminum aegypti, et api quae est in terra assur; et uenient, et
 requiescent omnes in torrentibus uallium, et in cauernis petrarum, et 
in omnibus frutetis, et in uniuersis foraminibus.
cum fuerit duorum regum terra deserta, damascus et samaria, quam tu nunc
 detestaris et metuis. tunc adducet dominus, o domus iuda, super te et 
populum tuum dies, quos numquam ante uidisti, et regem assyriorum. 
frustra igitur praesentia metuis, semiustos torres et ignem penitus non 
habentes; scire enim debes, quod sibilo suo dominus muscas aegypti et 
fluminum eius, haud dubium quin septem di�ruchas~g nili significet, 
uocaturus sit; et apem, quae est in terra assur. muscas autem aegyptios 
uocat propter sordes idololatriae et imbellem populum; et apem assyrios,
 quorum illo tempore potentissimum regnum erat et ad bella 
promptissimum; uel ob id, quia omnis prope assyriorum et persidis regio 
usum habebat sagittarum. hi igitur omnes uenient, et occupabunt terram 
tuam in torrentibus uallium et cauernis petrarum et in omnibus frutetis 
et foraminibus, lignis que nemorosis. haec autem per metaphoram 
dicuntur, ut quia semel muscas, et apes nominauerat, translationem 
seruaret in reliquis. legamus regum et paralipomenon libros, et 
inueniemus ab aegyptiis caesum sanctum regem iosiam, et populum israel 
potestati aegyptiae subiugatum, ita ut regem illis constitueret. et post
 non multum temporis uenit nabuchodonosor cum innumerabili multitudine 
bellatorum, capta que hierusalem et ceteris iudaeae urbibus dirutis, 
incendit templum, et habitatores assyrios posuit in iudaea.
</p><p>in die illa radet dominus in nouacula conducta, in his qui trans 
flumen sunt, in rege assyriorum, caput, et pilos pedum, et barbam 
uniuersam. haec quidam putant de assyriis prophetari, qui mille 
trecentis annis, antequam hierusalem subuerterent, regnum asiae aegypti 
que et libyae possederunt, quod a medis persis que uincendi sint et 
eorum imperium destruendum. alii uero arbitrantur, quod trans flumen 
euphratem caesi sint aegyptii. nos autem nouaculam mercede conductam 
ipsum arbitramur assyrium, quem in hieremia, ob ultionem populi 
peccatoris, etiam columbam suam uocat. denique et in uisione tyri, quia 
in exstruendis munitionibus et aggere comportando nabuchodonosor 
plurimum laborauerat, et illis classe fugientibus, fuerat mercede 
priuatus, data est ei aegyptus pro mercede et labore suo. ergo in ista 
nouacula acutissima, et in his, qui habitant trans flumen euphratem, in 
rege uidelicet assyrio, omnes capillos et pilos totius corporis a capite
 usque ad pedes decorem que barbae, quod uirilitatis indicium est, radet
 dominus de iudaea, ut nihil in illa forte, nihil pulchrum resideat, sed
 effeminatis hominibus, immo ignominiosis mulieribus comparentur.
</p><p>et erit in die illa: nutriet homo uaccam boum, et duas oues, et 
prae ubertate lactis comedet butyrum; butyrum enim et mel manducabit 
omnis, qui relictus fuerit in medio terrae. et erit in die illa: omnis 
locus ubi fuerint mille uites mille argenteis, et in spinas et in uepres
 erunt. cum sagittis et arcu ingredientur illuc; uepres enim et spinae 
erunt in uniuersa terra. et omnes montes qui in sarculo sarrientur, non 
ueniet illuc terror spinarum et ueprium, et erit in pascua bouis et in 
conculcationem pecoris. post subuersionem hierusalem et captiuitatem 
populi et templi incendium, nabuzardan princeps militiae, quem lxx 
archimageiron~g uocant, paucos de populo et eos pauperes dereliquit in 
terra, qui uineas et agros colerent. denique godolias, qui eis 
praepositus erat de regio genere relictus, hortatur et dicit: nolite 
timere chaldaeos; habitate in terra et seruite regi babylonis et bene 
erit uobis. in die igitur illa, hoc est in illo tempore cum fuerint 
omnes opes iudaeorum translatae in chaldaeam, tanta solitudo erit in 
terra iudaeae et tam incredibilis uastitas, ut nequaquam armenta boum 
habeant nec greges ouium, sicut prius habere consueuerant; sed uix rarus
 habitator unam uaccam nutrire possit et duas oues; non ad arandum, sed 
ad cibum atque uestitum, lactis ac uelleris, propter inopiam quippe 
frumenti et omnium, quae terra gignit ad comedendum, lacte ac butyro et 
agresti melle uescentur. quod que ait: prae ubertate lactis comedet 
butyrum, hoc significat quod terra cultorum raritate fertilior sit et 
magis apta pascuis. in illo tempore prae hominum paucitate, tanta erit 
uini inopia desertis uineis, quae metu hostili nequaquam putabuntur, ut 
singulae uites siclis argenteis singulis uix emantur. in uepres enim et 
in spinas omnis terra redigetur; tanta que erit formido, ubique 
saeuientibus gladiis, ut absque arcu et sagittis nullus suum agrum 
inuisere audeat, et derelictis campestribus locis, ad montana 
confugiant, ibi que locorum difficultate muniti, uix asperos montes manu
 fodiant, quia boues, aratra et uomeres non habebunt sicubi ergo rarus 
cultor in montibus fuerit inuentus, inde uitam miserabilem sustentabunt.
 cetera autem patebunt pascuis et absque ullo custode a brutis 
animantibus conculcabuntur. haec post captiuitatem solere fieri, utinam 
nesciremus! at nunc magna pars romani orbis quondam iudaeae similis est,
 quod absque ira dei factum non putamus, qui nequaquam contemptum sui 
per assyrios ulciscitur et chaldaeos. sed per feras gentes et quondam 
nobis incognitas, quarum et uultus et sermo terribilis est et femineas 
incisas que facies praeferentes, uirorum (et bene barbatorum!) fugientia
 terga confodiunt. legisse me noui in his locis latissimam et 
inextricabilem tropologiam, quod uniuersa, quae iuxta historiam 
disseruimus, spiritaliter iudaeis acciderint, uix unam habentibus uaccam
 et duas oues, munda uidelicet animalia, ut nequaquam solido cibo, sed 
lacte nutriantur infantiae et comedant mella uerborum, quae distillant 
de labiis mulieris meretricis; et uinum non habeant, quod laetificat cor
 hominis, sed omnia eorum opera redigantur in spinas, ut uulnerentur ab 
aduersariis, qui percutiunt in obscuro rectos corde. quod si quando 
uoluerint altius quippiam sapere, et nimio labore sudantes de scripturis
 sanctis mysticum aliquid inuenire, nihilominus fruges non afferant 
doctrinae, sed uepribus compleantur et spinis, quae oriuntur in manibus 
ebrii. et nequaquam terra eorum atque doctrina, ab hominibus, 
rationalibus animantibus, sed a bobus, quorum deus curam non habet, et a
 brutis animalibus conculcetur.
</p><p>8. et dixit dominus ad me: sume tibi librum grandem et scribe in 
eo stilo hominis: uelociter spolia detrahe, cito praedare. et adhibui 
mihi testes fideles, uriam sacerdotem et zachariam filium barachiae, et 
accessi ad prophetissam, et concepit, et peperit filium. et dixit 
dominus ad me: uoca nomen eius: accelera, spolia detrahe, festina 
praedari, quia antequam sciat puer uocare patrem suum et matrem suam, 
auferetur fortitudo damasci, et spolia samariae coram rege assyriorum. 
lxx pro libro grandi, interpretati sunt librum nouum et magnum. et pro 
eo quod in hebraeo habetur: adhibui mihi testes fideles, dixerunt: adest
 enim, et testes fac mihi fideles homines. et pro uria sacerdote, tantum
 uriam, cetera similiter. primum propheta missus est ad achaz, ut ei 
praediceret quae scriptura commemorat, quo audire nolente, ipse dominus 
loquitur ad achaz et praecepit ei, ut petat sibi signum in profundum, 
siue in excelsum. quo respondente: non petam, et non temptabo dominum, 
dimisso rege impio, ad domum dauid dei uerba uertuntur, et promittitur 
ei uirgo paritura filium, cuius nomen sit emmanuel, hoc est nobis cum 
deus. qui si crebro fuerit inuocatus, samariae subuertatur et syria; 
subuertatur autem a rege assyriorum, qui et ipsum iudam postea capturus 
sit; ita ut omnis terra iudaea uertatur in solitudinem. rursum ergo sub 
alia figura partus describitur uirginalis. et dixit dominus ad 
prophetam, ut nequaquam in populos proferat nouae natiuitatis arcanum, 
sed scribat eam in isto grandi uolumine, quod nunc legimus. et quo sit 
mirabilius, humanis uerbis et stilo, quo homines scribere consueuerunt, 
dei sacramenta comprehendat. quid est autem illud quod scribitur humano 
stilo? ut puer natus uelociter spolia detrahat et cito praedetur, hoc 
est, ne ultra patiatur regnare diabolum. nec mittat angelos nec 
prophetas; sed ad saluandas creaturas suas ipse descendat. facit ergo 
propheta quod iussum est et adhibet sibi duos testes fideles, uriam 
sacerdotem, qui legis doctor est, dicente malachia: labia sacerdotis 
custodient scientiam et legem requirent ex ore eius, quia angelus domini
 exercituum est; et zachariam filium barachiae, quem prophetam fuisse 
dubium non est. legimus, quod regnante achaz, zacharias sacerdos fuerit 
templi domini, cui praecepit achaz, ut altare simile altaris damasci 
faceret. et dierum narrat liber, quod ezechias filius achaz quaesierit 
dominum in diebus zachariae eruditi in timore dei. exhibuit autem se 
esaias dignum spiritu prophetali et praebuit prophetissae, id est 
spiritui sancto, qui sermone hebraico uocatur genere feminino rua, iuxta
 illud quod scriptum est: accedite ad dominum, et illuminamini. spiritu 
itaque sancto conceptus est dominus. et licet humanus sermo natiuitatis 
eius nequeat explicare, mysteria, tamen gabriel ipsi uirgini loquitur, 
quae concepit: spiritus sanctus ueniet super te, et uirtus altissimi 
obumbrabit te; propterea quod nascetur ex te sanctum, uocabitur filius 
dei. quidam prophetissam sanctam mariam interpretantur, quam prophetin 
fuisse non dubium est; ipsa enim loquitur in euangelio: ecce enim amodo 
beatam me dicent omnes generationes, quoniam fecit mihi magna qui potens
 est, et reliqua. praecipitur que esaiae, ut ipsum puerum, qui prius 
uocabatur emmanuel, nunc appellet: accelera, spolia detrahe, festina 
praedari. ascendens enim in altum, captiuam duxit captiuitatem; accepit 
dona hominibus. et antequam humanum corpus assumeret, et iuxta infantiam
 patrem uocaret deum et matrem mariam, auferetur damasci fortitudo, et 
spolia samariae per regem assyriorum, ut necdum natus populum suum, 
domum dauid, sola inuocatione saluaret. urias interpretatur lux domini. 
zacharias memoria domini; et barachias benedictio domini, quibus 
testibus christi natiuitas comprobatur. ipse enim in euangelio duobus 
euntibus in emmaus, incipiens a moyse et prophetis, edisseruit quod de 
se omnia prophetassent. iuxta tropologiam, in anima uirginali et nulla 
sorde maculata, de spiritu sancto dei sermo conceptus, uelociter de 
aduersariis potestatibus spolia detrahit et sibi facit uniuersa seruire.
 cum que ex parte nunc uideat, et ex parte prophetet, priusquam possit 
esse perfectus, et merito uocare deum patrem et matrem suam caelestem 
hierusalem, adhuc in infantia et in profectu positus, uincet 
fortitudinem damasci, doctrinam uidelicet sapientiae saecularis; et 
auferet spolia samariae, quibus ecclesiam haeretici spoliauerunt, 
dicentes: non est nobis portio in dauid, neque hereditas in filio iesse,
 praesente rege ipso assyriorum, diabolo, qui eis non poterit auxiliari.
tales autem filios non solum maria prophetis, uirgo perpetua, sed et 
sanctae mulieres patriarchis generant. sara, quae interpretatur 
archousa~g, id est princeps: et rebecca, quae in lingua nostra 
patientiam sonat. et adiecit dominus loqui ad me adhuc, dicens: pro eo 
quod abiecit populus iste aquas siloe, quae uadunt cum silentio, et 
assumpsit magis rasin et filium romeliae, propter hoc ecce dominus 
adducet super eos aquas fluminis fortes et multas, regem assyriorum et 
omnem gloriam eius; et ascendet super omnes riuos eius et fluet super 
uniuersas ripas eius. et ibit per iudam inundans, et transiens usque ad 
collum ueniet, et erit extensio alarum eius implens latitudinem terrae 
tuae, o emmanuel. dixerat supra auferendam damasci fortitudinem, et 
spolia samariae in conspectu regis assyriorum, et duos reges, assyrio 
pugnante, capiendos. nunc deus loquitur ad prophetam charactere solito 
scripturarum, per translationem siloe fontis hierusalem, et assyrii 
fluminis uiolentissimi, quod omnem terram israel suis inundet aquis et 
egrediatur ripas aluei, tanto que feratur impetu, ut postquam decem 
tribuum occupauerit terram, ad iudam perueniat, et transiens ad collum 
usque pertingat, per quae uicinam significat captiuitatem. non enim tunc
 captus est iuda, sed cunctis duarum tribuum urbibus subiugatis, sola 
remansit hierusalem, quae incredibili dei misericordia liberata est. 
potentiam ergo assyrii et innumerabilis eius exercitus, quam sub 
fluminis inundatione descripserat, nunc per aliam ostendit 
translationem, quod alis suis, id est, ducibus et infinita multitudine 
operuerit terram emmanuelis, hoc est: defendentis eam dei. sed tamen non
 possederit, quamquam emmanuel a lxx sequenti capitulo coaptetur, non 
proprio nomine, ut apud hebraeos uocatur, sed interpretato, id est: 
nobis cum deus. siloe autem fontem esse ad radices montis sion, qui non 
iugibus aquis, sed in certis horis diebus que ebulliat, et per terrarum 
concaua et antra saxi durissimi cum magno sonitu ueniat, dubitare non 
possumus, nos praesertim qui in hac habitamus prouincia. est autem 
sensus, quia populus decem tribuum magis uoluit rasin et filio romeliae,
 id est damasci et samariae regibus esse subiectus, quam stirpi dauid, 
quae meo coepit regnare iudicio, faciam eum nequaquam his regibus, quos 
assumpsit, sed regi seruire assyrio, cuius potentia occupantis terram 
samariae, inundationi fluminis comparatur. et fit apostropha ad 
emmanuel, hoc est, ad praesentem deum, quod in tantum se erexerit 
assyrius, ut etiam terram ipsius iudam conatus sit possidere. iuxta 
anagogen, omnis haereticus qui iunxerit auxilio suo sapientiam 
saecularem et hierusalem, id est ecclesiam, uoluerit oppugnare, 
derelinquens aquas siloe fontis qui interpretatur missus, et qui salit 
in uitam aeternam, tradetur assyriorum principi, quem sensum magnum in 
posterioribus lecturi sumus, cuius traditus potestati, in profundum 
ueniet peccatorum. tantae est enim arrogantiae, ut ausus sit ostendere 
saluatori uniuersa regna terrae, et dicere: haec omnia mihi tradita 
sunt. conabitur quoque iudam, id est domum confessionis, intrare, et 
crebro per eos qui in ecclesia neglegentes sunt, usque ad collum ueniet,
 credentes in christo cupiens suffocare, et extendet alas suas, implens 
uniuersam regionem emmanuelis. sed non poterit obtinere, quia habet 
iudas praesentem deum. legimus in euangelio secundum ioannem, quod 
caecum a natiuitate, cuius oculos, luto ex saliua sua facto dominus 
linierat, miserit ad aquas siloe, quibus cum caecus lauisset lutum, 
caecitate detersa, clarum oculorum lumen accepit. quod, post signi 
magnitudinem, indicat non aliter caecitatem iudaeorum et omnis increduli
 posse sanari, nisi doctrina aquarum christi, quae absque strepitu et 
clamore uerborum leniter fluit, tenebrae prioris fugentur erroris. hoc 
quod in septuaginta legitur: et ambulabit super omnem murum uestrum, et 
auferet de iudaea hominem, qui possit caput leuare, aut forte aliquid 
facere. in hebraico non habetur, et in graecis codicibus (signum_obeli) 
ueru iugulante confossum est.
</p><p>congregamini populi et uincimini, et audite uniuersae procul 
terrae: confortamini et uincimini. accingite uos, et uincimini; inite 
consilium et dissipabitur; loquimini uerbum, et non fiet, quia nobis cum
 deus. pro congregamini, siue infirmamini, et confringimini, ut 
interpretati sunt alii, lxx posuerunt: scitote. uerbum enim hebraicum 
rou, propter res litterae, et daleth similitudinem, intellexerunt dou. o
 igitur populi samariae et syriae, infirmos et debiles esse cognoscite, 
et emmanuele praesente, nihil posse contra hierusalem urbem dei; et hoc 
non solum uos, qui uicini estis, sed cuncta procul terra cognoscat. 
quamuis enim exercitum congregetis, et accingatis uos ad proelium, et 
maior sit numerus obsidentium quam obsessorum, tamen non semel, sed 
iterum dicam: uincimini. et quodcumque contra hierusalem inieritis 
consilium, dissipabitur. et licet supra dixeritis: ascendamus ad iudam, 
et suscitemus eum quiescentem, et ponamus regem super eum filium tabeel.
 loquimini quidem uerbum, sed non fiet, quia nobis cum est deus, id est 
emmanuel. possumus hoc testimonio et contra gentes abuti in 
persecutionis tempore, quod quamuis fortes esse uideantur et nos 
superare in his qui lapsi sunt, tamen uincantur in his qui pro christo 
fuderunt sanguinem et quod post bella pax reddatur ecclesiis; et 
uniuersa eorum contra emmanuelem consilia dissipentur, quia nobis cum 
sit deus.
contradicentes quoque ueritati utiliter audient, ut tandem ratione 
superentur et nequaquam uelint in mendacio uincere, quia quodcumque 
dixerint, numquam peruersitas possit superare quod rectum est.
</p><p>haec enim ait dominus ad me: sicut in forti manu erudiuit me, ne 
irem in uia populi huius dicens. non dicatis: coniuratio; omnia enim 
quae loquitur populus iste, coniuratio est; et timorem eius ne timeatis,
 neque paueatis. dominum exercituum ipsum sanctificate; ipse pauor 
uester et ipse terror uester. et erit uobis in sanctificationem, in 
lapidem autem offensionis et in petram scandali duabus domibus israel, 
in laqueum et in ruinam habitantibus hierusalem; et offendent ex eis 
plurimi, et cadent, et conterentur, et irretientur, et capientur. 
septuaginta hunc locum ita interpretati sunt: haec dicit dominus: forti 
manu recesserunt ab itinere uiae populi huius loquentes, ne forte 
dicant: durum est. omnia enim quae loquitur populus iste, dura sunt; 
timorem autem eius ne timueritis, neque conturbemini. dominum uirtutum 
ipsum sanctificate et ipse erit timor tuus, et si in ipso confisus 
fueris, erit tibi in sanctificationem, et non ut lapidi offensionis 
occurretis, neque ut petrae ruinae. domus autem iacob in laqueo et in 
conualle erit sedentibus in hierusalem; ideo infirmi erunt in ipsis 
plurimi, et ruent et conterentur, et appropinquabunt, et capientur. quod
 que sequitur: homines in tuitione, obelo praenotandum est. quia multum 
inter se hebraicum distat et uulgata editio, ideo utrumque posuimus. et 
primum de hebraico disputandum est: haec ad me locutus est dominus. qui 
propter bona opera, et gratiam quae per bona opera consecutus sum, siue 
forti manu sua erudiuit me et instituit, ne ambularem in uia populi 
huius, et pari tenerer errore. uel certe fecit me recedere a uia populi 
huius pessima, et dixit mihi: noli duorum regum timere coniurationem; 
sed hoc magis considera, quod omne quod loquitur hic populus aduersum 
me, coniuratio sit; et secundum symmachum, qui interpretatus est 
antarsin~g, in me exstiterit perduellis. tu autem propheta et hi qui te 
cum sunt, ne timeatis insidias populi, sed dominum timete, et ipse sit 
timor uester. principium enim sapientiae timor domini. qui erit 
credentibus in sanctificationem, incredulis autem in lapidem offensionis
 et in petram scandali, duabus scilicet domibus iudae et israel. 
praecipue autem in laqueum et in ruinam habitantibus in hierusalem, in 
quo impingent plurimi, et cadent, et conterentur, peccatorum que suorum 
uinculis irretiti, ducentur in captiuitatem. duas domus nazaraei, qui 
ita christum recipiunt, ut obseruationes legis ueteris non omittant, 
duas familias interpretantur, sammai et hellel, ex quibus orti sunt 
scribae et pharisaei, quorum suscepit scholam akibas, quem magistrum 
aquilae proselyti autumat et post eum meir, cui successit ioannan filius
 zachai, et post eum eliezer, et per ordinem telphon, et rursum ioseph 
galilaeus, et usque ad captiuitatem hierusalem iosue. sammai igitur et 
hellel non multo priusquam dominus nasceretur, orti sunt in iudaea, 
quorum prior dissipator interpretatur, sequens profanus; eo quod per 
traditiones et deuter�seis~g suas legis praecepta dissipauerit atque 
maculauerit. et has esse duas domus, quae saluatorem non receperint, qui
 factus sit eis in ruinam et scandalum. iuxta lxx, manu forti restitit 
populus dei uoluntati et dicit omnia dura esse quae dominus praecepit, 
secundum illud quod in euangelio legimus: durus est hic sermo, quis 
poterit audire eum? unde praecipitur eis ut dominum audiant et ipsum 
solum timeant. si enim ipso confisi fuerint, habebunt eum in 
sanctificationem, et non impingent quasi in lapidem scandali, et quasi 
in petram ruinae. de hoc loco et apostolus sumit testimonium, quod 
christus iudaeis factus sit in scandalum, gentibus autem in stultitiam. 
et rursum: israel sectando legem iustitiae, in legem iustitiae non 
peruenit. quare? quia non ex fide, sed quasi ex operibus legis 
offenderunt in lapidem offensionis, sicut scriptum est: ecce ponam in 
sion lapidem offensionis et petram scandali; omnis qui credit in eo, non
 confundetur. ergo qui non receperunt emmanuelem, sed factus est eis in 
lapidem offensionis et in petram scandali, conterentur, captiui que 
ducentur. quod que ait: domus autem iacob in laqueo et in conualle erit 
sedentibus in hierusalem, hoc significat, quod non habitent in montibus,
 nec in excelsis scripturarum uersentur locis; sed semper humilia 
intellegant, peccatis peccata sociantes et uincti laqueis delictorum.
</p><p>liga testimonia, signa legem in discipulis meis, et exspectabo 
dominum, qui abscondit faciem suam a domo iacob, et praestolabor eum.
uox domini loquentis ad prophetam: quia, inquit, factus est dominus in 
lapidem offensionis et in petram scandali duabus domibus israel, et 
missum ad se emmanuel suscipere noluerunt. liga testimonia ueteris 
instrumenti, et trade illa discipulis meis, qui euangelium susceperunt, 
apostolis uidelicet, siue apostolicis uiris. uel certe lex et prophetia 
usque ad ioannem ligetur apud eos et clausa sit atque signata, ut quod 
legunt, non intellegant. pro discipulis enim, iuxta hebraici sermonis 
ambiguitatem, possumus et doctrinas interpretari. unde propheta 
respondit: quia euangelio succedente, lex apud iudaeos clausa est atque 
signata et iubes eam nequaquam iudaeis, sed gentibus assignari. idcirco 
ego exspectabo emmanuelem, quem promittis esse uenturum, de quo supra 
dixisti, quod ipse sit pauor noster, et ipse terror noster, et nobis sit
 in sanctificationem; et praestolabor dominum qui abscondit faciem suam a
 domo iacob, hoc est, a iudaeis, quia eum recipere noluerunt. lxx hunc 
locum ita interpretati sunt: tunc manifesti erunt qui signantur, ut non 
discant legem. quod hunc sensum habet, quando ceciderint plurimi, et 
contriti fuerint, et impegerint in lapidem offensionis, et in petram 
scandali, tunc manifesti erunt qui signantur in populo, ut nequaquam 
discant legem moysi; sed oboediant praeceptis euangelicis.
</p><p>ecce ego et pueri, quos mihi dedit dominus in signa atque 
portenta israelis, a domino exercituum qui habitat in monte sion. 
praecepit mihi, ait dominus, ut ligarem testimonium in iudaeis et legem 
discipulis eius traderem atque signarem, quia abscondisset faciem suam a
 domo iacob; ideo praestolabor eum et exspectabo dominum meum, et non 
solum ego, sed et pueri, quos mihi dedit dominus, alii uidelicet 
prophetae et filii prophetarum, qui non ex uoluntate carnis et 
sanguinis, sed ex deo nati sunt. de quibus et apostolus loquebatur: 
filioli mei, quos iterum parturio, donec christus formetur in uobis. 
isti autem pueri, id est prophetae, in signa dati sunt et in portenta 
israeli, iuxta illud quod in hiezechiele legimus: et erit hiezechiel 
uobis in signum. in zacharia quoque sancti uiri prophetarum que 
discipuli teratoskopoi~g, id est portentorum signorum que spectatores 
appellantur, eo quod semper prophetae in signum praecesserint futurorum.
 hoc interim iuxta litteram. ceterum beatus apostolus in epistola, quae 
ad hebraeos scribitur, docet, licet eam latina consuetudo inter 
canonicas scripturas non recipiat, hoc testimonium ex persona debere 
intellegi domini saluatoris. quamobrem non erubescit fratres eos uocare,
 dicens: annuntiabo nomen tuum fratribus meis, in medio ecclesiae 
laudabo te. et iterum: ego ero confidens in eum; et rursum: ecce ego et 
pueri mei, quos mihi dedit deus. quia ergo pueri communicauerunt carni 
et sanguini et ipse similiter particeps factus est earumdem passionum. 
quomodo autem isti pueri in signum fuerint atque portentum sapientiae 
saeculi et superbiae iudaeorum, idem apostolus docet, qui elegisse dicit
 dominum saluatorem stulta mundi et infirma, ut confunderet sapientes et
 fortia. unde et ad apostolos saluator aiebat: nisi conuersi fueritis 
quasi unus de pueris, non intrabitis in regnum caelorum. puer autem 
efficitur noui euangelii praedicator, qui deponit ueterem hominem, qui 
corrumpitur in desideriis seductionis, et induitur nouo, qui renouatur 
in cognitionem iuxta imaginem creatoris. habitare autem dominum 
exercituum in monte sion, idem apostolus scribit: accessistis ad montem 
sion et ciuitatem dei uiuentis, hierusalem caelestem. unde miror quemdam
 nostrorum pueros istos duos esaiae filios intellegere, quos de 
prophetissae mulieris conceptione generarit, iasub uidelicet et 
emmanuel, quorum prior in abiectione prioris populi, sequens in 
assumptione gentium praecesserit. quod qui recipit, consequenter et osee
 prophetam uere meretricem uxorem habuisse firmabit.
</p><p>et cum dixerint ad uos: quaerite a pythonibus et a diuinis, qui 
strident in incantationibus suis, numquid non populus a deo suo requirit
 pro uiuis a mortuis? ad legem magis et ad testimonium. quod si non 
dixerint iuxta uerbum hoc, non eis erit matutina lux. et transibit per 
eam; corruet, et esuriet; et cum esurierit, irascetur, et maledicet regi
 suo, et deo suo. et suspiciet sursum, et ad terram intuebitur, et ecce 
tribulatio et tenebrae, dissolutio, angustia, et caligo persequens; et 
non poterit auolare de angustia sua. si esaiae prophetae uox est, ut 
iudaei aestimant: ecce ego et pueri mei, quos mihi dedit dominus in 
signum et in portentum israelis; et haec quae sequuntur, ipse ad 
discipulos suos credendus est dicere.
cum dixerint, inquit, ad uos gentes et populi, de quibus supra lectum 
est: infirmamini, populi, et uincimini; quid prophetas uultis audire, 
quid esaiae uerbis decipimini et illum putatis quae uentura sunt nosse? 
quaerite magis a pythonibus et a diuinis, qui strident in 
incantationibus suis. pro quibus lxx interpretati sunt: qui de terra 
loquuntur, qui de uentre clamitant. omnis enim, qui de terra est, de 
terra loquitur. et cuius deus uenter est, et gloria in confusione eius, 
de uentre clamare credendus est. uos respondete eis, et dicite: numquid 
non populus a deo suo requirit pro uiuis a mortuis? si uos, inquit, pro 
uarietate idolorum uestrorum, non enim unum, sed plures habetis deos, 
eos consulitis, quos deos arbitramini; et a mortuis siue mortuorum 
hominum simulacris, de uiuentibus quaeritis: quanto magis nos deum 
nostrum per prophetas audire debemus? docet ergo discipulos; et infert 
ad legem magis et ad testimonium. si de aliquo, inquit, dubitatis, 
scitote scriptum: gentes, quas dominus deus tuus disperdet a facie tua, 
somnia audiunt et diuinos. tibi autem non ita tradidit dominus deus 
tuus: prophetam uobis suscitabit dominus deus uester de fratribus 
uestris; sicut me, illum audietis. unde si uultis nosse quae dubia sunt,
 magis uos legi, et testimoniis tradite scripturarum. quod si noluerit 
uestra congregatio uerbum domini quaerere, non habebit lucem ueritatis, 
sed uersabitur in errore tenebris que. lux pertransibit eam, hoc est, 
congregationem uestram, siue terram, et corruetis, et esurietis, et cum 
esurieritis, irascemini, secundum illud quod scriptum est: et cum non 
fuerint saturati, murmurabunt; et maledicetis deo regi uestro, et in 
necessitatibus sursum aspicietis in caelum, et in terram deorsum; et 
ecce tribulatio et tenebrae, dissolutio genuum, et mentis angustia, et 
caligo oculorum, et non poteritis erui de angustia. haec iuxta hebraeos.
 ceterum ut supra diximus, si persona christi est dicentis: ecce ego, et
 pueri, quos mihi dedit deus. etiam haec ipse loquitur ad apostolos et 
ad credentes ex gentibus, qui eius euangelium susceperunt. si dixerint, 
inquit, patres uestri quos reliquistis: quaerite uentriloquos, quos 
pythonas intellegimus, qualem et in actibus apostolorum ancillam 
legimus, quae quaestui erat dominis suis; et qui de terra loquuntur, 
quod in euocatione animarum magi se facere pollicentur, et cetera 
maleficarum artium genera; hoc scire debetis, quod unaquaeque gens 
proprios consulat deos et de uiuorum salute mortuos sciscitetur. uobis 
autem in auxilium legem dedit deus, ut possitis dicere: non est talis 
ethnicorum diuinatio, qui cultores suos saepe decipiunt, sicut nostra, 
quae absque ullo munere profertur ex lege. unde interpretati sunt lxx: 
non sicut uerbum hoc, pro quo non est dare munera. gratis enim, inquit, 
accepistis, gratis date. ueniet autem super incredulos fames durissima, 
non fames panis aut sitis aquae, sed fames audiendi sermonem dei. et cum
 esurieritis, contristabimini, et maledicetis principi uestro et 
paternis traditionibus, hoc est diabolo et antiquis erroribus. hoc autem
 ad eos loquitur qui famem passi fuerint ueritatis, et suspicient in 
caelum sursum et in terram deorsum, et erunt in angustia, in tenebris et
 in tribulatione, ut non uideant usque ad tempus, donec et ipsi ad 
dominum conuertantur. latam explanationem loca ista desiderant, sed 
parcimus librorum magnitudini, ut tollamus fastidium lectionis. haec 
iuxta lxx translationem ex parte perstrinximus, quae in plerisque 
dissonat ab hebraeo. ceterum nazaraei locum istum ita disserunt: cum 
dixerint ad uos scribae et pharisaei, ut eos audiatis, qui omnia uentris
 causa faciunt; et in morem magorum stridunt in incantationibus suis, ut
 uos decipiant, hoc eis respondere debetis. non mirum si uos uestras 
traditiones sequamini, cum unaquaeque gens sua consulat idola. ergo et 
nos a uobis mortuis de uiuentibus consulere non debemus, magis nobis 
deus legem dedit, et testimonia scripturarum, quae si sequi nolueritis, 
non habebitis lucem, sed semper caligo uos opprimet, quae transibit per 
terram uestram atque doctrinam, ut cum decepti a uobis se in errore 
perspexerint, et sustinere famem ueritatis, tunc contristentur, siue 
irascantur; et maledicant uobis, quos quasi deos suos et reges putabant.
 et frustra ad caelum terram que respiciant, cum semper in tenebris 
sint, et non possint de uestris auolare insidiis.
</p><p>9. primo tempore alleuiata est terra zabulon, et terra nephthali;
 et nouissimo aggrauata est uia maris trans iordanem galilaeae gentium.
populus qui ambulabat in tenebris, uidit lucem magnam; habitantibus in 
regione umbrae mortis, lux orta est eis. lxx: hoc primum bibe, uelociter
 fac regio zabulon, terra nephthalin, et reliqui, qui iuxta mare estis 
trans iordanem galilaeae gentium. populus, qui ambulabat in tenebris, 
uidit lucem magnam; qui habitatis in regione et umbra mortis, lux 
orietur uobis. duplicem posuimus editionem, quia uulgatum est 
testimonium et usurpatum ab euangelista matthaeo, ut uel diuersitas 
interpretationis uel similitudo noscatur. ac primum notandum quod 
testimonium hoc euangelista matthaeus non iuxta lxx, sed iuxta hebraeos 
posuerit. dicit enim sermo euangelicus: audiens autem iesus, quod 
ioannes esset traditus, secessit in galilaeam, et derelinquens nazareth,
 uenit et habitauit in capharnaum, quae est iuxta mare in finibus 
zabulon et nephtalim; ut impleretur quod dictum est per esaiam 
prophetam, dicentem: terra zabulon et terra nephtalim, uia maris trans 
iordanem galilaeae gentium; populus, qui sedebat in tenebris, uidit 
lucem magnam; sedentibus in regione umbrae mortis, lux orta est eis. ex 
eo tempore coepit iesus praedicare et dicere: appropinquauit regnum 
caelorum. et ioannes euangelista refert quod iesus cum discipulis suis 
in cana galilaeae inuitatus ad nuptias, primum ibi signum fecerit; aquas
 in uinum conuertendo: hoc fecit principium signorum iesus in cana 
galilaeae; et manifestauit gloriam suam; et crediderunt in eum discipuli
 eius. unde et in lxx dicitur: hoc primum bibe, uelociter fac. quia 
terra zabulon et terra nephthali prima christi uidere miracula, ut prima
 biberet fidei potionem, quae prima uiderat dominum signa facientem. et 
iuxta hebraicum, primo tempore releuata esse dicitur onere peccatorum, 
quia in regionibus duarum tribuum primum saluator euangelium 
praedicauit. unde et in sexagesimo septimo psalmo dicitur: benedicite 
dominum de fontibus israel. ibi beniamin adolescentior (paulus 
apostolus) in mentis excessu, qui et alibi loquebatur: siue mente 
excedimus deo. principes zabulon, principes nephthali duces eorum; quia 
in his tribubus fuere uiculi, de quibus duces nostri apostoli 
crediderunt. et crediderunt iuxta symmachum uelociter, ut audientes: 
uenite, et faciam uos piscatores hominum, statim et patrem relinquerent 
et nauiculam. nouissimo autem tempore aggrauata est fides eorum plurimis
 iudaeorum in errore permanentibus. mare autem hic lacum appellat 
genesareth, qui iordane influente efficitur; in cuius litore capharnaum,
 et tiberias, et bethsaida, et chorozaim sitae sunt, in qua uel maxime 
regione dominus commoratus est; ita ut populus, qui uel sedebat uel 
ambulabat in tenebris, lucem uideret, nequaquam paruam, ut aliorum 
prophetarum, sed magnam, ut eius qui in euangelio loquitur: ego sum lux 
mundi. et qui habitabant in regione umbrae mortis, lux orta est eis. 
inter mortem et umbram mortis, hoc esse puto, quod mors eorum est, qui 
cum operibus mortuis ad inferos perrexerunt: anima enim, quae 
peccauerit, ipsa morietur. umbra autem mortis eorum est, qui cum 
peccent, necdum de uita ista egressi sunt; possunt enim si uoluerint 
agere paenitentiam. pro galilaea gentium, aquila thinas~g gentium, 
symmachus terminos gentium interpretati sunt; thinas~g autem tumulos 
intellegimus arenarum, qui uel in litoribus uel in ripis sunt. hebraei 
credentes in christum hunc locum ita edisserunt: primo tempore hae duae 
tribus zabulon et nephthali ab assyriis captae sunt et ductae in 
hostilem terram; et galilaea deserta est, quam nunc propheta dicit 
releuatam esse, eo quod peccata populi sustineret. postea autem non 
solum duae tribus, sed et reliquae, quae habitabant trans iordanem et in
 samaria, ductae sunt in captiuitatem. et hoc, inquiunt, scriptura nunc 
dicit, quod regio cuius populus primus ductus est in captiuitatem et 
babyloniis seruire coepit, et quae prius in tenebris uersabatur erroris,
 ipsa primum lucem praedicantis uiderit christi, et ex ea in uniuersas 
gentes sit euangelium seminatum. nazaraei, quorum opinionem supra posui,
 hunc locum ita explanare conantur: adueniente christo et praedicatione 
illius coruscante, prima terra zabulon et terra nephthali scribarum et 
pharisaeorum est erroribus liberata, et grauissimum traditionum 
iudaicarum iugum excussit de ceruicibus suis. postea autem per 
euangelium apostoli pauli, qui nouissimus apostolorum omnium fuit, 
ingrauata est, id est multiplicata praedicatio; et in terminos gentium 
et uiam uniuersi maris christi euangelium splenduit. denique omnis 
orbis, qui ante ambulabat uel sedebat in tenebris, et idololatriae ac 
mortis uinculis tenebatur, clarum euangelii lumen aspexit.
</p><p>multiplicasti gentem, non magnificasti laetitiam; laetabuntur 
coram te, sicut laetantur in messe, sicut exsultant uictores, capta 
praeda, quando diuidunt spolia. iugum enim oneris eius et uirga humeri 
illius, et sceptrum exactoris eius superasti, sicut in die madian. quia 
omnis uiolenta praedatio cum tumultu; et uestimentum mixtum sanguine 
erit in combustionem et cibus ignis.
lxx: plurimam partem populi deduxisti in laetitia tua; et laetabuntur in
 conspectu tuo, sicut laetari solent in messe, et sicut hi qui diuidunt 
spolia; quia ablatum est iugum quod supra ipsos erat positum, et uirga 
de collo eorum. uirga enim exactorum dissipabitur, sicut in die madian. 
quia omnem stolam congregatam dolo, et uestimentum commutationis 
restituent; et cupient igne esse combusti. in obscuris locis utramque 
editionem ponimus, ut quantum a ceteris editionibus et ab hebraica 
ueritate distet uulgata translatio, diligens lector agnoscat. ad lucem 
ipsam, quae apparuit populo in tenebris constituto, id est ad dominum 
saluatorem fit apostropha. et dicitur ad eum: multiplicasti gentem, hoc 
est: replesti omnes gentes notitia tui; sed non magnificasti laetitiam. 
iuxta quod apostolus maerorem sibi dicit esse perpetuum pro fratribus 
suis qui sunt israelitae. et ionas contristatur, quod ita saluati sint 
niniuitae, ut cucurbita siue ciceion aruerit. et ipse dominus loquitur 
in euangelio: non ueni nisi ad oues perditas domus israel. et in 
passione: pater, si fieri, inquit, potest, transeat calix iste a me. qui
 locus hunc sensum habet: si potest fieri ut sine interitu iudaeorum 
credat gentium multitudo, passionem recuso. sin autem illi excaecandi 
sunt, omnes gentes uideant, fiat, pater, uoluntas tua. cum ergo christus
 aduenerit, et christianorum gens de uniuersis gentibus fuerit 
congregata, tunc laetabuntur apostoli, sicut messores laetantur in 
messe, de quibus dominus loquebatur: messis quidem multa, operarii autem
 pauci. et sicut exsultant uictores, qui captam diuidunt praedam. cum 
enim fortis captus fuerit et ligatus, omnis domus eius diripitur et 
diuiduntur spolia. tu autem, domine atque saluator, iugum oneris eius, 
hoc est diaboli, qui prius exsultabat in mundo, qui cunctis gentibus 
imperabat, qui grauissimo seruitutis iugo colla omnium deprimebat; et 
uirgam qua percutiebat uniuersos, et peccata sibi quasi quoddam tributum
 reddere compellebat, detraxisti de humeris eorum; et tibi liberatos 
seruire fecisti absque ullo exercitu et absque effusione sanguinis in 
abscondita manu, sicut quondam sub gedeone populo israel de madianitis 
uictoriam praebuisti. quomodo enim uestis, quae humano sanguine cruenta 
est, lauari non potest; sed infecta sanguine igne comburitur, ut maculae
 cum uestimento foedi cruoris intereant; sic diaboli uiolenta praedatio 
et tumultus ac turbae, quibus humanum, sibi subiecerat genus, gehennae 
ignibus deputatae sunt. lxx non omnes, sed partem quamdam populi 
credidisse significant; licet pro eo quod illi dixerunt deduxisti in 
laetitia, alii interpretati sint magnificasti. et cum in reliquis eumdem
 sensum teneat, stolam congregatam dolo et uestimentum commutatum, eum 
adiciunt redditurum, id est diabolum; quod scilicet omnes animas, quas 
dei auxilio nudauerat, cum ornamentis pristinis redditurus sit; non 
solum ipse, sed et satellites eius daemones, quibus si optio detur, 
magis eligant perire flammis, quam praedam perdere.
</p><p>paruulus enim natus est nobis, filius datus est nobis; et factus 
est principatus super humerum eius; et uocabitur nomen eius admirabilis,
 consiliarius, deus, fortis, pater futuri saeculi, princeps pacis. 
multiplicabitur eius imperium et pacis non erit finis, super solium 
dauid et super regnum eius, ut confirmet illud et corroboret in iudicio 
et iustitia, amodo et usque in sempiternum. zelus domini exercituum 
faciet hoc. lxx: quia paruulus natus est nobis, filius datus est nobis, 
cuius principatus factus est super humerum eius; et uocatur nomen eius 
magni consilii nuntius. adducam enim pacem super principes, et sanitatem
 eius. magnus principatus illius et pacis non est terminus, super 
thronum dauid et regnum eius, ut corrigat illud, et auxilietur in 
iudicio et iustitia; ex hoc nunc et usque in saeculum. zelus domini 
sabaoth faciet haec. ideo diabolus, et omnis eius uiolenta praedatio, 
qua humanum oppresserat genus, et sanguinem sanguini miscuerat, erit in 
combustionem, et cibus ignis aeterni, quia natus est nobis de uirgine 
puer, de quo supra dictum est: antequam sciat puer reprobare malum et 
eligere bonum; et postea in generatione prophetissae: antequam sciat 
puer uocare patrem suum et matrem suam. iste igitur puer, qui natus est 
de uirgine, appellatur emmanuel, id est nobis cum deus; et de 
prophetissa, hoc est de sancto generatus spiritu, nuncupatus est: 
accelera, spolia detrahe, festina praedari; nunc multis nominibus 
appellatur. et licet ex eo quod supra dixerat, emmanuel, id est nobis 
cum deus, deum illum esse monstrauerit; tamen nunc dicit factum illius 
principatum super humerum eius, uel quod crucem suam ipse portauerit, 
uel per humerum ostendens brachii fortitudinem, eodem esaia dicente: 
reuelauit dominus deus brachium sanctum suum omnibus gentibus. et 
rursum: domine, quis credidit auditui nostro; et brachium domini cui 
reuelatum est?
uocabitur ergo post duo nomina, sex aliis nominibus: admirabilis, 
consiliarius, deus, fortis, pater futuri saeculi, princeps pacis. non 
enim, ut plerique putant, bina iungenda sunt nomina, ut legamus: 
admirabilis consiliarius, et rursum: deus fortis; sed admirabilis 
legendum est separatim, quod hebraice dicitur phele; et consiliarius 
seorsum, qui lingua eorum appellatur ioes; et deus separatim, qui 
hebraice el dicitur. denique in consequentibus ubi legimus: tu es enim 
deus et nesciebamus; et iterum: ego sum deus et non est alius praeter 
me; et multa his similia, pro eo quod in latino dicitur deus, in 
hebraico el scriptum est. quod que sequitur fortis, hebraice gibbor 
appellatur. unde et in eo loco ubi idem propheta commemorat: erunt 
confidentes super deo sancto israel in ueritate, et quod residuum est 
iacob super deo forti, pro deo forti in hebraico scriptum habet el 
gibbor. patrem autem futuri saeculi et resurrectionis, quod in nostra 
uocatione completur: et principem pacis - qui locutus est ad apostolos: 
pacem meam do uobis, pacem meam relinquo uobis - non dubitabit, qui 
pacem nostram iuxta paulum apostolum legerit saluatorem. qua nominum 
maiestate perterritos lxx reor non esse ausos de puero dicere, quod 
aperte deus appellandus sit et cetera; sed pro his sex nominibus 
posuisse, quod in hebraico non habetur: magni consilii angelum, et 
adducam pacem super principes, et sanitatem eius. quod hunc mihi sensum 
habere uidetur: magni consilii angelus est, qui nuntiauit nobis 
abiciendum pro tempore israel et gentes esse saluandas; dedit que pacem 
principibus suis, apostolis et apostolicis uiris, et sanitatem dogmatum 
suorum credentibus dereliquit. quod autem sequitur: multiplicabitur eius
 imperium, et pacis non erit finis, pro quo lxx transtulerunt: magnus 
principatus eius, scire debemus quod uerbum hebraicum mesra et hic et 
supra lxx arch�n~g, id est principatum, interpretati sunt. pro quo nos 
supra principatum, hic imperium uertimus. aquila autem, uerbi 
ambiguitate deceptus, metron~g, id est mensuram, interpretatus est, quae
 et hebraice et latine eodem appellatur nomine. nec dubitare poterit de 
multiplici saluatoris imperio et pace eius, quae non habeat finem, qui 
in psalmis legerit: postula a me et dabo tibi gentes hereditatem tuam, 
et possessionem tuam terminos terrae; et rursum: et multitudo pacis, 
donec auferatur luna; id est: usque ad consummationem saeculi. 
principatus autem illius et imperium erit super solium et regnum dauid, 
quod post captiuitatem babyloniam fuerat dissipatum, ut confirmet illud 
et corroboret, et doceat esse perpetuum, ne cassa dei promissio 
uideretur, ab incarnationis tempore usque in sempiternum. propterea 
autem zelus, id est aemulatio, domini exercituum fecit hoc, quia ipsi 
eum ad aemulationem prouocauerunt in his qui non erant dii, et ille eos 
prouocauit ad aemulandum in gente, quae non erat gens. coepta emmanuelis
 et nascentis pueri de uirgine prophetia, ex eo loco ubi dicitur ad 
achaz: pete tibi signum a domino deo tuo, uersiculo isto finita est, quo
 infertur: zelus domini exercituum faciet hoc. nunc ad reliqua 
transeamus.
</p><h3 align="center"><a name="TOC-LIBER-4"></a>LIBER 4</h3>
<p>inaequales dictamus libros, et pro diuersitate uisionum ac sensuum, 
alius contrahitur, alius extenditur, itaque finito tertio uolumine, 
transimus ad quartum, qui tertia mensura uersuum priore minor est, 
praesertim cum quintus, quem huic libro subiecimus, historicae 
explanationis sit, et paene duplicem numerum habeat. dum enim nolumus 
coniuncta diuidere, et olim interpretata transire, quasi inter duas 
maris pontici sumpl�gadas~g nauiculam nostram direximus, quae flante 
spiritu sancto et domino saluatore cursum dirigente nostrum, elabitur in
 pelagus, dicente te, uirgo christi eustochium: a quattuor uentis caeli 
ueni, spiritus, et mortua ossa uiuifica, ut quae iacebant in terrae 
puluere, spirante domino, suscitentur.
</p><p>9. uerbum misit dominus in iacob, et cecidit in israel. et sciet 
populus omnis ephraim et habitantes samariam, in superbia et magnitudine
 cordis, dicentes: lateres ceciderunt, sed quadris lapidibus 
aedificabimus; sycomoros succiderunt, sed cedros immutabimus. et 
eleuabit dominus hostes rasin super eum, et inimicos eius in tumultum 
uertet, syriam ab oriente, et philisthiim ab occidente, et deuorabunt 
israel toto ore. in omnibus his non est auersus furor eius, sed adhuc 
manus eius extenta, et populus non est reuersus ad percutientem se, et 
dominum exercituum non inquisierunt. legimus supra quod in diebus achaz 
filii ioatham, filii oziae regis iuda, ascenderit rasin rex syriae, et 
phacee filius romeliae rex israel in hierusalem, ut expugnarent eam. et 
quod missus sit esaias propheta in occursum achaz cum iasub filio suo, 
ut ei diceret, ne timeret et cor illius ne formidaret a duabus caudis 
titionum fumigantium, eo quod in ipsis esset syriae et israel imperium 
finiendum. quo non credente propter rei magnitudinem et praesens 
periculum, iubetur ut sibi postulet signum. et quia idololatra erat, hoc
 quoque facere noluit; propterea dominus nequaquam ipsi regi, sed domui 
dauid dat signum filii sui de uirgine nascituri, ad cuius inuocationem 
sint de imminenti periculo liberandi et cetera quae usque ad praesentem 
locum interpretati sumus. multis ergo mysteriis in medio positis, nunc 
reuertitur ad id est quod coeperat, et euersionem rasin et ephraim, hoc 
est syriae et samariae, uaticinatur: uerbum, inquiens, misit dominus in 
iacob et cecidit in israel. apud hebraeos dabar quod per tres litteras 
scribitur consonantes daleth, beth, et res, pro locorum qualitate, si 
legatur dabar, uerbum significat, si deber, mortem et pestilentiam. quam
 ob causam plerique sermonis ambiguitate decepti, non uerbum dicunt 
missum esse, sed mortem. misit ergo dominus uerbum in iacob, et cecidit 
in israel.
regnare uoluit iudam, ut iacob prophetat in genesi; et israel, hoc est 
decem tribus, sibi imperium uindicarunt, de quibus dictum est: ipsi 
regnauerunt, et non per me. imperii ergo dignitas, quae in unctione 
samuelis post abiectum saul coeperat in dauid, missa in iacob, hoc est, 
in duodecim tribus quae iacob olim uocabantur, cecidit in israel. non ut
 lxx transtulerunt, uenit; cecidit enim in impiis, quod staturum ad 
sanctos directum erat. sciet igitur populus ephraim et habitantes 
samariam, qui propter multitudinem eriguntur in superbiam, et dicunt: 
paruum est regnum iudae, et nostri comparatione uilissimum. itaque illis
 ruentibus quasi lateribus, nos quadro lapide aedificemus nobis domum. 
illorum sycomoris, quae ligna sunt uilia, hostili incursione succisis, 
nos imperium nostrum cedris exstruemus, quae imputribiles sunt, ut 
regnum significent sempiternum. sciat ergo hoc populus omnis ephraim et 
habitantes samariam, quod syrus qui nunc ei auxilio est, in hostem 
transeat. uel certe contra ipsum syrum, subita aduersariorum bella 
consurgant, et omnes uertantur in tumultum; ita ut contra israel syria 
ab oriente, et philisthiim, hoc est palaestini, ab occidente moueantur. 
et simul deuorent israel. cum que haec fecerint, nihilominus manus mea 
extenta (siue excelsa) est super israel et eos ferire non cessat. caesi 
que a deo non reuertentur ad percutientem se, nec dominum quaerent 
exercituum, uitulos aureos adorantes pro deo. iuxta anagogen hunc locum 
nostri ita edisserunt: misit deus filium suum ad iacob, hoc est ad 
iudaeos; et uenit ad israel, hoc est ad gentium populum, quos et 
apostolus appellari dicit israel. alii uero ita: uerbum suum misit 
dominus ad ecclesiam, quae priorem populum supplantauit et cecidit in 
israel, hoc est in haereticos, qui deum uidere se iactant. sciant itaque
 principes eorum, et omnes qui habitant in samaria, hoc est, qui dei 
legem custodire se dicunt et in ubertate esse uirtutum et fructus 
afferre iustitiae (hoc enim interpretatur ephraim), qui in superbia 
cordis sui despiciunt ecclesiam et simplicitatem eius arbitrantes 
imperitiam, dicunt: pro lateribus illius, quadris lapidibus atque 
fortissimis aedificabimus ecclesias nostras, et pro infructuosis 
arboribus cito que perituris, cedros sublimissimas exstruemus, quas 
conteret dominus, et quas iustus sub persona impii uidisse se narrat et 
non inuentum locum earum. dicit ergo dominus, quod rasin, qui 
interpretatur sapientia saecularis, cuius ephraim utebatur auxilio, 
uertatur contra eum et omnes inimici eius aduersum illum dimicent, et 
tam ab oriente quam ab occidente expugnetur, et deuoraturi sint israel 
toto ore. pro quibus interpretati sunt lxx: et aedificemus nobis turrim;
 et allidet deus qui consurgunt contra montem sion et inimicos illius 
dissipabit. cupiunt enim et ipsi in similitudinem templi dei aedificare 
sibi templum in samaria; sed quamuis mouerint pedes ab oriente, et 
dixerint: uenite, aedificemus turrim et faciamus nobis nomen antequam 
dispergamur, domino impugnante soluetur, et dissipabitur consensus 
eorum, et linguae eorum contra se inuicem diuidentur, ne consentientes 
peiores fiant, sed a se inuicem destruantur. cum que ita percussi sint, 
et ab hostibus deuorati, tamen non reuertentur ad dominum; sed adhuc 
manus illius ad percutiendum parata est, iuxta illud quod legimus in 
hieremia: sine causa percussi filios uestros; disciplinam non 
recepistis.
</p><p>et disperdet dominus ab israel caput et caudam incuruantem et 
deprauantem in die una. longaeuus et honorabilis, ipse est caput; et 
propheta docens mendacium, ipse est cauda. et erunt qui beatum dicunt 
populum istum, seducentes, et qui beati dicuntur, praecipitati. propter 
hoc super adolescentulis eius non laetabitur dominus, et pupillorum 
illius et uiduarum non miserebitur, quia omnis hypocrita est et nequam, 
et uniuersum os locutum est stultitiam. in omnibus his non est auersus 
furor eius, sed adhuc manus eius extenta. succensa est enim quasi ignis 
impietas; ueprem et spinam uorabit, et succendetur in densitate saltus, 
et conuoluetur in superbia fumi. in ira domini exercituum contremuit 
terra et erit populus quasi esca ignis. uir fratri suo non parcet, et 
declinabit ad dextram, et esuriet, et comedet ad sinistram, et non 
saturabitur; unusquisque carnem brachii sui uorabit. manasses ephraim, 
et ephraim manassen, simul ipsi contra iudam. in omnibus his non est 
auersus furor eius, sed adhuc manus eius extenta. non solum dominus 
hostes rasin eleuabit contra eum, et inimicos eius uertet in tumultum, 
syriam ab oriente et philisthiim ab occidente, ut deuorent israel toto 
ore; sed quia non est reuersus ad percutientem se, nec requisiuit 
dominum exercituum, extendet manum ad percutiendum, ut disperdat de 
israel caput, et caudam incuruantem et deprauantem, eum uidelicet, qui 
recta peruertit. qui sit autem caput, ipse interpretatus est: longaeuus 
et honorabilis.
et qui sit cauda: propheta, inquit, qui docet mendacium, id est 
pseudopropheta. dixit de principibus, nunc optimatibus iungit et 
populum, quod et magistri et discipuli, et eruditi, et uulgus indoctum 
pariter pareant. qui enim beatum dicebant populum, seductores sunt; et 
qui beati appellabantur, non propter uirtutem, sed propter munera, 
praecipitabuntur in mortem. unde et supra legimus: populus meus, qui 
beatum te dicunt, seducunt te et semitas pedum tuorum supplantant. in 
tali populo nullius personae miserebitur deus: non pupilli, non uiduae, 
quia omnis hypocrita est, aliud simulans et aliud agens; promittens 
castitatem et uiuens luxuriose; praeferens paupertatem et replens 
marsupium. unde iungit, et dicit: et uniuersum os locutum est 
stultitiam. propter haec omnia dominus non cessat irasci, sed adhuc ad 
percutiendum eleuat manum. et quia ista fecerunt, succendetur quasi 
ignis impietas, ut non cultum agrum, sed uepres et spinas deuoret, nec 
frugiferas arbores, sed infructuosum saltum, in quo habitant bestiae, 
sapiens flamma consumat. quam ob rem dicitur quod densitas saltus igne 
supposito, fumi superbia et altitudine conuoluatur. omne enim quod 
excelsum est, et in sublime consurgens, superbum appellari potest. pro 
quo nescio quid uolentes lxx transtulerunt: et deuorabit in circuitu 
collium omnia. unde et ad iram domini terra contremuit et populus ignis 
factus est pabulum, quia tanta fuit in eo crudelitas, ut ne carissimo 
quidem germanitatis nomini parceret, sed dextram deserens atque 
contemnens, saturaretur in his quae sinistra erant, dum uoluptatum, et 
malorum patitur famem, et semper cupit malis peiora sociare. ipsi quoque
 manasses et ephraim, qui de uno nati sunt utero et de eodem parente 
generati, in tantam rabiem proruperunt, ut hostili odio inter se 
dissiderent. legamus regum et paralipomenon uolumina, et inueniemus 
samariae inter se bella ciuilia, dum alii pro aliis regibus dimicant, et
 quomodo suis regibus interfectis, in iudae expugnationem concordent. 
secundum tropologiam, auferet dominus caput et caudam, maiorem pariter 
ac minorem. caudam appellans, non homines, sed iumenta, haereticos esse 
demonstrat, quae hoc membro utuntur ad stercora protegenda et ad arcenda
 parua animalia. et post caput, et caudam incuruantem iungit et 
deprauantem, quod legis praecepta subuertant, et rectam deprauent uiam. 
longaeuum quoque, qui caput est, et pseudoprophetam qui in cauda 
ponitur, disperdet, et magistros pariter et discipulos; alios qui 
propter munera laudant peccatores; alios qui laudati sua mala non 
sentiunt nec agunt paenitentiam. propter hoc in iuuenibus eorum non 
laetabitur dominus: uae enim ciuitati cuius rex adolescens. et qui deum 
patrem uel dominum uerum perdiderunt, non impetrabunt misericordiam. 
omnis enim haereticus hypocrita est, aliud agens et aliud simulans, et 
quidquid loquitur, licet uideatur esse sapientia, tamen stultitia est. 
propter haec extendit manum suam ad puniendum, et omnes impietates eorum
 quasi spinas uorax flamma consumet. et uerba absque uirtutibus, quae 
infructuoso saltui comparantur, inuoluentur fumi superbia. ad eorum 
poenam contremiscet omnis humus, et decepti populi aeternis tradentur 
ardoribus, quia turpis lucri gratia, ne suis quidem parcunt, sed 
certatim de deceptis populis praedas agunt, relinquentes bona et in 
pessimis immorantes. cum que semper sinistra inueniant, tamen suis 
numquam satiantur erroribus, uorantes carnem brachii sui, et aduersum 
ecclesiam pari studio dimicantes. propter luxuriam et uoluptates, et 
lucra de populis inter se habent discordiam, ut de una haeresi duae 
fiant, et rursum ipsae diuidantur in partes, ut proprios abducant greges
 et deuorent domos uiduarum et mulierum peccatricum, semper discentium 
et numquam ad scientiam ueritatis peruenientium. in omnibus his non 
auertetur furor domini, consumens uitia atque subuertens; sed quanto 
illi proficiunt ad peccandum, tanto iste amplius manum suam extendit ad 
poenas.
</p><p>10. uae qui condunt leges iniquas, et scribentes iniustitiam 
scripserunt, ut opprimerent in iudicio pauperes, et uim facerent causae 
humilium populi mei, ut essent uiduae praeda eorum, et pupillos 
diriperent. quid facietis in die uisitationis, et calamitatis de longe 
uenientis? ad cuius confugietis auxilium? et ubi derelinquetis gloriam 
uestram?
ne incuruemini sub uinculo, et cum interfectis cadatis. super omnibus 
his non est auersus furor eius, sed adhuc manus eius extenta. haec 
plerique adhuc contra decem tribus dici arbitrantur, quae habitabant in 
samaria, quod ad priora scelera etiam ista sociarint. nobis autem 
uidetur contra iudices tribus iudae et hierusalem, scribas uidelicet et 
deuter�tas~g, sermo propheticus conclamare, quod aduersum legem dei 
iniquas scripserint leges et traditionibus suis subuerterint iudicii 
ueritatem. deo enim dicente: honora patrem tuum et matrem, illi e 
contrario monuerunt filios parentibus dicere: donum quodcumque est ex 
me, tibi proderit, ne honorarent patrem et matrem; et cetera his 
similia. propterea autem scripserunt leges pessimas, ut opprimerent 
pauperes et humiles populi, ut praedas agerent de uiduis et pupillos 
diriperent. qui interrogantur quid facturi sint, cum uel captiuitatis 
uel iudicii dies aduenerit et calamitatis de longe uenientis, quae multo
 tempore ante praedicta est. ad cuius, inquit, fugietis auxilium, cum 
offenderitis deum, qui uerus auxiliator est, et ubi derelinquetis 
gloriam uestram? non enim proderunt diuitiae in die furoris, ne uinctos 
in hostilem terram ducat assyrius, ne corruatis in proelio. et ad 
extremum sicut in superioribus contra samariam crebro dixerat: in 
omnibus his non est auersus furor eius, sed adhuc manus eius extenta; 
etiam contra iudam loquitur, quod non sit finis mali eorum extrema 
captiuitas, sed etiam in hostili terra domini eos gladius persequatur. 
iuxta anagogen, omnis haereticus scribit iniquitatem, ut pauperes et 
humiles populi decipiat, uiduas et pupillos diripiat. qui enim diues 
est, de quo legimus: redemptio animae uiri propriae diuitiae, non 
sustinet comminationem, non cito ab eis capitur. pauper autem et qui 
humilis est et paruus in populis, cito ab eis scandalizatur. uidua 
quoque, quae uirum perdiderit deum, et pupillus qui patrem amiserit 
creatorem, de quo scriptum est: deum, qui te genuit, dereliquisti, et 
oblitus es dei nutritoris tui, facile supplantantur. quid igitur facient
 in die iudicii, cum tantos deceperint, et calamitatis de longe 
uenientis? sicut enim ad iustum uirum dicitur: prope est uerbum in ore 
tuo et in corde tuo; et in alio loco: regnum dei intra uos est; sic 
haereticorum calamitas de longe ueniet, multo eis tempore praeparata. ad
 quem confugient, cum fictum habeant deum? cui tradent gloriam suam, cum
 simulata sint omnia? nec poterunt euadere uinculum, quo plurimos 
ligauerunt. unde et in uisione uallis sion, quae dei altitudine 
derelicta et haeretica humilitate decepta est, dicitur de magistris 
falsi nominis scientiae: omnes principes tui fugerunt, et qui capti 
sunt, dure ligati sunt. quod que cum singulis interfectis cadant et in 
aliorum nece ipsi pereant, et cum multa patiantur dies que uisitationis 
aduenerit, non sit finis eorum interitus; sed semper sibi impendentem 
manum domini pertremiscant. hucusque contra decem et duas tribus, id est
 contra samariam et hierusalem, dei comminatio est, quae regnante adhuc 
achaz, coepit in populo, de quibus duae et semis tribus sub eo captae 
sunt, et reliquae sub ezechia, qui achaz successit in regnum. sequens 
prophetia, contra assyrios scribitur.
</p><p>uae assur, uirga furoris mei, et baculus ipse est, in manu eorum 
indignatio mea. ad gentem fallacem mittam eum, et contra populum furoris
 mei mandabo illi, ut auferat spolia, et diripiat praedam, et ponat 
illum in conculcationem quasi lutum platearum. ipse autem non sic 
arbitratus est, et cor eius non ita aestimauit, sed ad conterendum erit 
cor eius et ad internecionem gentium plurimarum. dicit enim, numquid non
 principes mei simul reges sunt? numquid non ut charcamis, sic chalanno,
 et ut arphad, sic emath? numquid non ut damascus sic samaria? quomodo 
inuenit manus mea regna idoli, sic et simulacra eorum de hierusalem et 
de samaria. numquid non sicut feci samariae, et idolis eius, sic faciam 
hierusalem et simulacris eius? ponamus in hoc loco translationem lxx, 
quae ab hebraico discordat in plurimis: uae assyriis; uirga furoris mei 
ipse est in manibus eorum, iram meam in gentem iniquam mittam, et populo
 meo praecipiam, ut faciat spolia et praedam, et conculcet ciuitates, et
 ponat eas in puluerem.
ipse autem non sic cogitauit, et non ita arbitratus est; sed ut conterat
 mens eius et disperdat gentes plurimas. quod si dixerint ei: tu solus 
es princeps, respondebit: non tuli regionem quae est supra babylonem et 
chalane, ubi turris aedificata est. tuli autem arabiam et damascum et 
samariam; sicut has tuli, sic omnia regna capiam. ululate sculptilia in 
hierusalem et samaria; sicut enim feci samariae et idolis eius, sic 
faciam hierusalem et simulacris illius. primum sciendum est quod in 
hebraico non habet chalane, sed chalanno. ultima enim nominis huius 
littera non est iod, ut illi putauerunt, sed uau, quae litterae sola 
inter se distant magnitudine. turris autem aedificata est in campo 
sennaar, in quo erant arec, acad et chalanne et babylon, quae ex 
confusione linguarum nomen accepit. arabia autem non habetur in hebraeo,
 sed emath, quam syri usque hodie epiphaniam uocant. ululate quoque 
sculptilia in hierusalem, de suo addiderunt. quod que supra scriptum 
est: si dixerint ei: tu solus es princeps, respondebit: non tuli 
regionem illam et illam, sed tuli arabiam et damascum et samariam, hunc 
suggerit sensum: cum, inquit, dixerint assyrio qui capti sunt, tu 
princeps es omnium, ille adhuc infirmum se esse sentiens, respondebit: 
quomodo me uocatis principem, cum tantum arabiam et damascum et samariam
 ceperim, et longe positas nationes trans babylonem necdum meae 
subdiderim potestati? quo modo autem arabiam cepi, damascum et samariam,
 sic omnia mihi regna substernam. transeamus ad hebraicum, et quid nobis
 uideatur, breuiter annotemus. uae assyrio id est sennacherib, quia ipse
 est uirga, et baculus furoris mei; in manu enim eius indignatio mea, et
 per illum percutiam gentem fallacissimam, quae inter me semper et idola
 claudicauit, quae praecepta mea se facturam esse mentita est, et contra
 populum furoris mei ipsi praecipiam, ut spoliet eum atque praedetur, et
 redigat in puluerem, et conculcet quasi lutum platearum, id est, ut 
percutiat eum et non interficiat, ut uulneret et non animam auferat. 
ipse autem modum iracundiae meae egressus est, et non solum contra 
israel, ad quem directus fuerat, sed in gentes plurimas debacchatus est,
 ut omnia per circuitum regna contereret, et usque ad internecionem 
gentium plurimarum illius mucro saeuiret. erectus enim in superbiam, 
haec ausus est dicere: duces mei aliarum gentium reges sunt, et mihi 
subiecti, cunctis nationibus imperabunt. quomodo cepi charcamis, sic 
cepi et chalanno; quomodo arphad, sic obtinui et emath; quomodo 
damascum, sic mihi subieci et samariam. quomodo cetera regna, quae 
idolorum cultui seruiebant, meis subieci pedibus, sic et hierusalem et 
samariam, in qua eadem idola sunt, meae subiciam potestati. quo modo 
cepi samariam cum idolis suis, sic et hierusalem capiam quia eosdem 
ueneratur deos. pro charcamis autem lxx, addentes de suo, regionem trans
 babylonem, interpretati sunt: et chalane ubi aedificata est turris, 
arphad penitus relinquentes. possumus autem iuxta translationem eorum et
 tropologiae, dummodo pia sit, libertatem, ex eo quod ait: et populo meo
 praecipiam, ut faciat spolia et praedam, et conculcet ciuitates, et 
ponat eas in puluerem, etiam hoc dicere, quod cotidie populo suo 
praecipiat dominus, ut aduersariorum ciuitates quae eriguntur contra 
scientiam dei, et haereticorum nimio labore constructae sunt, in 
puluerem redigat, et nihil esse demonstret. qui intellegens infirmitatem
 cordis humani, et quod mortali carne circumdatus, non possit perfectam 
uirtutum habere uictoriam, nec omnes gentes capere, licet eum alii 
admirentur, et dicant: tu solus es princeps, respondebit eis: multa sunt
 quae destruere debeo, et adhuc destruere non potui; scio quod nesciam. 
et quamquam multa aduersariorum argumenta superauerim, tamen sunt 
pleraque, quae adhuc superanda sunt. simul que spe futurorum ex his, 
quae superauit, etiam ceterorum sibi uictoriam repromittit. iubentur 
autem ululare simulacra hierusalem et samariae; non ipsa quae ficta 
sunt, sed hi qui ea finxerunt; met�numik�s~g hi qui fecerunt, per ea 
quae facta sunt. ut non solum hi qui in haeresibus idola fabricati sunt,
 sed qui in ecclesia per ignorantiam defendunt pro ueritate mendacium, 
ululatu et paenitentia se errasse testentur.
</p><p>et erit cum compleuerit dominus cuncta opera sua in monte sion et
 in hierusalem, uisitabo super fructum magnifici cordis regis assur et 
super gloriam altitudinis oculorum eius. dixit enim: in fortitudine 
manus meae feci, et in sapientia mea intellexi, et abstuli terminos 
populorum, et principes eorum depraedatus sum, et detraxi quasi potens 
in sublimi residentes; et inuenit quasi nidum manus mea fortitudinem 
populorum; et sicut colliguntur oua, quae derelicta sunt, sic uniuersam 
terram ego congregaui, et non fuit qui moueret pennam et aperiret os 
atque ganniret. lxx pro fructu, sensum, uel mentem magnam interpretati 
sunt. post captiuitatem samariae, et assyriorum uictoriam, et 
comminationem aduersum hierusalem, quia simulacra imitata samariae, 
simili sit ferienda sententia; nunc aduersum ipsum assyrium qui elatus 
est in superbiam, et suae fortitudinis putauit esse quod uicit, propheta
 loquitur. dixit enim assyrius, cordis tumore se iactans, quod in 
fortitudine manus suae, cunctas uicerit nationes, et incredibili 
sapientia omnium possederit terminos.
et iuxta lxx tantae potentiae fuerit, ut bellatorum hominum urbes 
funditus subruerit, totum que orbem quasi nidum apprehenderit, et quasi 
derelicta oua a matribus, in suam praedam uerterit. et quia semel 
metaphoram ab auibus, nido et ouis sumpserat, seruauit in reliquis, ut 
diceret: non fuit qui moueret pennam et aperiret os atque ganniret. 
tantus, inquit, terror fuit fortitudinis meae atque uictoriae, ut ne 
fletum quidem et gemitum uicti libere proderent. sunt qui haec 
generaliter contra regnum assyriorum dici arbitrentur, quod postquam 
compleuerit dominus cuncta opera sua in monte sion et in hierusalem, hoc
 est, postquam subuersa fuerit hierusalem, assyriorum imperium 
destruatur. mihi autem ex his quae sequuntur, proprie contra sennacherib
 regem assyriorum uidetur comminatio. quod autem ait: postquam 
compleuerit dominus cuncta opera sua in monte sion et in hierusalem, non
 subuersionem urbis significat, sed obsidionem, quando uenit rabsaces 
dux sennacherib, et ea fecit quae in posterioribus idem propheta 
commemorat. secundum tropologiam, cum samaria et hierusalem domini iram 
sustinuerint, et in fabricatione idolorum errasse se senserint, tunc 
destruetur sensus magnus, assyrius, qui in tantam contra dominum 
inflatus est superbiam, ut sapientiae suae aestimauerit cuncta cessura, 
et quaeuis excelsa dogmata, et dialectica arte munita, concutienda et 
penitus destruenda. intantum ut in similitudinem pullorum auium non 
ualeant in sublime consurgere, et necdum animata insensibilia esse atque
 torpentia, quod ouorum demonstrat exemplum, et ne mutire quidem, et 
commouere linguam contra rationem et fortitudinem sui sermonis audere.
</p><p>numquid gloriabitur securis contra eum qui secat in ea, aut 
exaltabitur serra contra eum a quo trahitur? quomodo si eleuetur uirga 
contra leuantem se, et exaltetur baculus, qui utique lignum est. contra 
sennacherib siue, ut multi putant, nabuchodonosor gloriantem atque 
dicentem: in fortitudine manus meae feci, in sapientia mea intellexi, et
 reliqua, sanctus propheta respondit: o stultissime mortalium, dei iram 
tuam putas esse sapientiam, et illius iussionem ad tuam refers 
fortitudinem? quomodo si securis glorietur contra eum qui securim tenet,
 et serra contra illum a quo trahitur, et dicant cuncta opera quae per 
securim et serram fiunt, sua arte perfecta. et si eleuet quispiam 
uirgam, et exaltet baculum ad percutiendum quem uoluerit, et ipsa uirga 
ac baculus glorientur, et dicant a se percussum esse percussus est. sic 
et tu cum organum dei fueris uoluntatis, erigeris in superbiam, et 
cuncta quae geruntur tuae gloriaris esse uirtutis. quidquid autem 
assyrio dicitur, et ad haereticorum superbiam et ad diabolum referri 
potest, qui securis et serra et uirga in scripturis appellatur, eo quod 
per illum infructuosae arbores succidantur et diuidantur atque serretur 
incredulorum duritia, et percutiantur uirga qui non recipiunt 
disciplinam. haeretici quoque quorum os in caelum ponitur, et lingua 
eorum pertransit in terram, et sensu quem a deo in bonam partem 
acceperunt, abutuntur in contrarium atque peruersum, ut loquantur contra
 eum a quo conditi sunt, et linguae ministerium, quo laudandus est 
dominus, uertant in blasphemiam.
</p><p>propter hoc mittet dominator dominus exercituum in pinguibus eius
 tenuitatem, et subtus gloriam eius succensa ardebit quasi combustio 
ignis. et erit lumen israel in igne, et sanctus eius in flamma; et 
succendetur et deuorabitur spina eius et uepres in die una. et gloria 
saltus eius et carmeli eius ab anima usque ad carnem consumetur, et erit
 terrore profugus, et reliquiae ligni saltus eius prae paucitate 
numerabuntur, et puer scribet eos. quia ista fecisti, et locutus es quae
 supra narraui, propterea mittet dominus angelum suum, et una nocte 
centum octoginta quinque milia de tua morientur exercitu. ita ut 
potentissimi quique, quos pingues appellat, redigantur in tenuitatem et 
in nihili; et sicut hebraei tradunt, illaesis uestibus assyriorum, 
corpora occulto crementur ardore. tunc lumen israel et sanctus, hoc est 
angelus, erit in igne et in flamma, et omnes spinae ac uepres 
assyriorum, id est malitia, consumetur, non longo tempore, sed uno die 
atque momento. et quomodo saltus et carmelus, qui est mons in galilaea 
nemoribus consitus, supposito igne uelociter concrematur; sic ab anima 
usque ad carnem omnis assyrii gloria consumetur. tunc spoliatus 
exercitus fugiet, quod idem in consequentibus propheta testatur, et de 
tam innumerabili multitudine quae carmelo et saltui comparata est, ad 
tantam ueniet paucitatem, ut puer paruulus eos possit numerare et 
describere. tradunt enim hebraei, decem tantum de eius exercitu 
remansisse. nostrorum quidam uolunt hunc regem typum esse aduersariae 
fortitudinis. et quomodo in daniele legimus principes regni persarum, et
 regni medorum, et regni graecorum, sic et principem esse assyriorum, 
qui propter superbiam sensus magnus uocetur, et in die iudicii gehennae 
tradatur ardoribus quae praeparata est diabolo et angelis eius. et lumen
 israel et sanctum, hoc est ipsum dominum, succendere uepres ac spinas 
assyrii, omnem que illius potentiam et innumerabiles populos ad nihili 
deducendos. tunc eum timore perterritum, quasi colubrum tortuosum et 
fugitiuum, imminentes poenas uelle uitare. qui autem de saltu et 
confusione eius lignis que perituris potuerint euadere, eos dignos 
existere, qui numerentur et describantur a puero, cuius principatus in 
humeris eius est.
hoc ipsum et ad haereticos referri potest, quod postquam ecclesiastica 
doctrina illuxerit, et omnes eorum decipulae patuerint, tunc ad tantam 
ueniant solitudinem, ut de saltu et infructuosis arboribus, et 
innumerabili eorum multitudine, quam haeretica fraude deceperant, uix 
pauci resideant qui eorum sequantur errorem. pro eo quod nos uertimus, 
mittet dominus in pinguibus eius tenuitatem, lxx transtulerunt: mittet 
dominus in honorem tuum ignominiam. et pro eo quod nos diximus: et 
sanctus eius in flamma, illi uerterunt: et sanctificabit eum in igne; 
per quod quidam intellegi uolunt poenas atque tormenta ad hoc adhiberi 
peccatoribus, ut diuino igne purgentur. quod que nos diximus: et gloria 
saltus eius, et carmeli eius, illi interpretati sunt: exstinguentur 
montes et colles et saltus, quo omnis assyriorum claritas et superbia et
 multitudo humilietur exstincta. et erit in die illa: non adiciet 
residuum israel, et hi qui saluati fuerint de domo iacob, inniti super 
eo qui percutit eos, sed innitetur super dominum sanctum israel in 
ueritate. reliquiae conuertentur, reliquiae, inquam, iacob, ad dominum 
fortem. si enim fuerit populus tuus israel quasi arena maris, reliquiae 
conuertentur ex eo. consummatio abbreuiata inundabit iustitiam. 
consummationem enim et abbreuiationem dominus deus exercituum faciet in 
medio omnis terrae. ubi in graeco dicitur: conuertentur reliquiae iacob 
ad deum fortem, pro deo forti, in hebraeo scriptum habet el gibbor, duo 
nomina de sex nominibus, quibus paruulum puerum et filium, qui datus est
 nobis, supra legimus appellatum. et pro eo quod scriptum est: reliquiae
 conuertentur, pro eo dicitur in hebraeo numero singulari: quod reliquum
 est conuertetur, id est, to~g hupoleimma~g epistrepsei~g, in hebraeo 
scribitur sar iasub. et ex hac occasione sermonis putant iasub filium 
esaiae in signum saluandi ex israel populi praecessisse. quando ergo 
lumen israel et sanctus carmeli saltus uepres que consumpserit, et rex 
assyrius cum paucis fugerit; tunc residui israel, qui cum ezechia 
principe captis ceteris iudaeae urbibus obsidebantur in hierusalem, 
nequaquam confident in assyrio, sicut nunc faciunt sub achaz rege, qui 
misit nuntios ad regem assyriorum dicens: seruus tuus ego sum, ascende 
et libera me de manu regis syriae, et de manu regis israel, qui 
consurrexerunt aduersum me. quando tulit aurum et argentum, quod 
inuentum est in thesauris domus domini et in domo regia, et misit regi 
assyriorum munera, audiuit que eum rex assyrius et uenit in damascum et 
cepit eam et transtulit et rasin interfecit. sed liberati ab ipso 
assyrio percussore, qui prius amicus, et postea hostis exstiterat, 
innitentur atque confident super dominum sanctum israel, nequaquam 
falso, ut sub prioribus fecerant regibus, sed in ueritate. quod sub 
ezechia factum legimus, ita ut idolis derelictis, conuerterentur ad 
cultum dei. et quia dixerat reliquias esse saluandas, transit ad 
posteriora tempora, et plenam saluationem futuram dicit esse sub 
christo. quod et apostolus paulus intellegens scribit ad romanos: esaias
 autem clamat pro israel: si fuerit numerus filiorum israel tamquam 
arena maris, reliquiae saluae fient. uerbum enim consumens et breuians 
in aequitate, quia uerbum breuiatum faciet dominus super terram. et 
sicut dixit esaias: nisi dominus sabaoth reliquisset nobis semen, sicut 
sodoma facti essemus et gomorrae similes fuissemus. ubi ergo tanti uiri 
praecedit auctoritas, cesset alia omnis interpretatio. et reuera si 
legamus iosephum, et quanta hominum in hierusalem et in iudaea fuerit 
multitudo, quando passus est dominus, intellegimus uix paucos in 
apostolis et apostolicis uiris ex iudaeis esse saluatos. abbreuiatus 
autem atque perfectus sermo euangelicus est, qui pro cunctis laciniosae 
legis caeremoniis, dedit praeceptum breuissimum dilectionis et fidei, ut
 quod nobis fieri noluerimus, ne fecerimus alteri. unde et dominus in 
euangelio: in his, inquit, duobus mandatis pendet omnis lex et 
prophetae. nonnulli hoc capitulum ad illa tempora referunt, quando sub 
zorobabel filio salatiel, et iesu filio iosedec, et esdra, et neemia 
quaedam pars populi reuersa est in iudaeam. quibus respondebimus, non 
eos seruare ordinem historiae, maxime cum ea quae sequuntur, non 
aduersum babylonios, quorum rex nabuchodonosor fuit, sed aduersum 
sennacherib regem dicantur assyriorum. propter hoc haec dicit dominus 
deus exercituum: noli timere, populus meus habitator sion ab assur, in 
uirga percutiet te et baculum suum leuabit super te in uia aegypti. 
adhuc enim paululum modicum que et consummabitur indignatio mea, et 
furor meus super scelus eorum. et suscitabit super eum dominus 
exercituum flagellum, iuxta plagam madian in petra oreb et uirgam suam 
super mare, et leuabit eam in uia aegypti. et erit in die illa: 
auferetur onus eius de humero tuo, et iugum eius de collo tuo, et 
computrescet iugum a facie olei.
pro petra, quod iuxta hebraicum interpretatus est aquila, symmachus et 
theodotio ipsum uerbum posuerunt hebraicum sur oreb. pro quo lxx 
interpretati sunt: locum tribulationis, de quo in suo dicemus loco. 
difficile, inquit, tibi uidetur, o habitator sion, ut cunctis in 
circuitu ab assyrio gentibus subiugatis, tu solus de eius manibus 
libereris. ausculta quae dico: noli timere, populus meus, quod assur 
uincente capiaris. licet enim anno quarto decimo regis ezechiae 
ascensurus sit sennacherib rex assyrius super omnes ciuitates iudae 
munitas, ut capiat eas, et missurus rabsacen, qui obsessum in hierusalem
 populum terreat. tamen hoc scire debes, quod non te gladio, sed uirga 
percussurus sit, et pergens contra taracham regem aethiopiae, et 
aegyptios ac mare rubrum per uiam aegypti, baculum tantum suum eleuet 
contra te, et ferire non possit. adhuc enim paululum, et reuersus de 
aegypto cum infinita exercitus multitudine, atque obsidere te cupiens, 
statim mea indignatione ferietur, et flagellum illud, quod quondam 
aduersum madianitas sub gedeone, qui altero nomine uocabatur ierobaal, 
suscitaui, quando oreb et zebee principes madianitarum occisi sunt super
 petram durissimam, id est silicem, quae hebraice appellatur sur, ita ut
 ex petra et ex rege, qui in ea occisus est, locus petrae oreb nomen 
acceperit. leuabit ergo uirgam suam super mare rubrum pergens aduersus 
aethiopes, et leuabit reuertens ad te per uiam aegypti; sed statim ut de
 aegypto uenerit, auferetur onus de humeris tuis et iugum imperii eius, 
ac seruire desistes. quod iugum, id est potentia assyrii, a facie olei, 
id est dei misericordiae, computrescet. possumus autem hoc quod dixit: 
in uirga percutiet te et baculum suum leuabit super te in uia aegypti; 
et rursum: et uirgam suam super mare, et leuabit eam in uia aegypti, 
etiam sic intellegere, quod idcirco percusserit plurimos de tribu iuda, 
et in circuitu regni hierusalem ceperit ciuitates, quia non in deo, sed 
in aegyptiis habuerint fiduciam. unde et rabsaces exprobrat eis dicens: 
ecce confidis super baculum arundineum confractum, super aegyptum. cui 
si innixus fuerit homo, intrabit in manum eius, et perforabit eam. sic 
pharao rex aegypti omnibus qui confidunt in eo. historia madianitarum in
 iudicum libro scripta est, quam et in psalmo legimus: pone principes 
eorum sicut oreb et zeb et zebee et salmana. errant ergo qui putant 
illud significari tempus, quando in libro numerorum madianitae caesi 
referuntur ab israel a deserto sur usque ad montem dei oreb; quae aliis 
apud hebraeos scribuntur litteris, cum eo tempore non fuerint in monte 
oreb, sed in solitudine sethim. iuxta anagogen praecipitur populo in 
ecclesia commoranti, ne timeat aduersarios, qui ad pugnandum semper 
parati sunt, et multa disputatione sua animas subuerterunt. ideo enim 
eos contra populum dei pauxillum accipere potestatem, et non tam gladio 
percutere quam uirga, id est: non occidere sed minari, quia in uia 
ambulauerint aegypti et non in domino sint confisi. cum autem ad deum 
reuersi fuerint et reliquerint iter aegypti, tunc flagellum dei iudicio 
suscitandum contra aduersarios. madian enim interpretatur ex iudicio, ut
 spiritu oris eius et oleo misericordiae iugum hostium computrescat.
</p><p>ueniet in aioth, transibit in magron; apud machmas commendabit 
uasa sua. transierunt cursim gabee sedes nostra (siue ut alibi scriptum 
reperimus: mansione manserunt); obstupuit rama, gaba saulis fugit. hinni
 uoce tua, filia gallim; attende, laisa, paupercula anathoth; migrauit 
medemena; habitatores gebim confortamini. adhuc dies est, ut in nob 
stetur; agitabit manum suam super montem filiae sion, collem hierusalem.
 lxx: ueniet enim in ciuitatem aggai et transibit in mageddo; et in 
machmas ponet uasa sua; et transibit uallem, et ueniet in aggai. timor 
apprehendet rama ciuitatem saul; fugiet filia gallim. attende laisa; 
audietur in anathot; obstupuit medemena et habitatores gebim. 
consolamini hodie in uia, ut maneat; consolamini montem filiae sion et 
collem hierusalem. multum in hoc loco lxx ab hebraico discrepant; quam 
ob rem utramque editionem posuimus, ut quid nobis uideatur in singulis, 
christo, si meruerimus, inspirante, dicamus. describit sermo propheticus
 assyrii iter pompam que redeuntis de aegypto hierusalem, et quanto 
strepitu quanto que cursu ad oppugnandum eam ueniet. et primum, inquit, 
ueniet in aioth, ubi prae festinatione nimia nolens manere, transibit in
 magron, tantam que capiendae urbis habebit fiduciam, ut apud machmas 
commendet sarcinas suas, quasi cito subuersa urbe rediturus; quibus 
depositis, transibit eam cursim, et in gabee habebit diuersorium.
quo paululum ibidem subsistente, ut lassum refoueat exercitum, rama urbs
 uicina terrebitur; gaba saulis quondam ciuitas fugiet. tunc et filia 
gallim, quae hebraice dicitur beth gallim, ita eiulabit, ut equorum 
arbitreris hinnitum. unde, o laisa, et paupercula (uel oboediens siue 
humilis) anathoth (tribus enim modis interpretari potest) diligenter 
attendite, et declinate currentis impetum, si potestis; migrauit enim 
iam de sedibus suis urbs medemena. uos autem qui habitatis in collibus, 
quod interpretatur gebim, tuti locorum altitudine, confortamini, id est,
 arma corripite. adhuc tantum supererat diei, ut stans in oppidulo nob, 
et procul urbem conspiciens hierusalem, agitaret manum suam atque 
concuteret super montem sion, uel despiciens eam atque contemnens, uel 
insultans et comminans, et admirans, quod toto sibi oriente subiecto, 
tam parua ciuitas potentiae suae audeat repugnare. haec iuxta hebraeos, 
ut nobis ab eis traditum est, breui sermone perstrinximus. nunc quid 
iuxta lxx editionem ecclesiastici uiri de hoc loco sentiant, subiciamus.
 cum iugum assyrii, siue ut quidam male arbitrantur, babylonii, ablatum 
fuerit de humeris tuis atque corruptum, fugiens assyrius sennacherib cum
 paucis reliquiis ueniet in aggai, quae in hebraico non habetur. et 
tanta erit fugientis trepidatio, ut ibi manere non audeat, sed transibit
 in mageddo, quam et ipsa scriptura non continet. et quia sarcinis suis 
praepeditus uelocius fugere non poterit, deponet uasa in machmas, et 
gradu concito transibit uallem, quam et ipsam hebraeus sermo non 
resonat; et rursum ueniet in aggai, quae bis in hoc loco ponitur et in 
hebraico non habetur. ad sonitum fugae eius contremiscet rama, ciuitas 
saul; quod perspicue falsum est. ciuitas enim saul appellatur gaba, ut 
in hebraico continetur. deinde ueniet in gallim; audiet laisa, audiet 
anathoth, contremiscet medemena. habitatores autem gebim et colles, quae
 sunt in hierusalem, id est, excelsi quique uiri, prouocantur ad 
consolandam hierusalem. non longo post tempore, sed in praesentiarum, et
 eadem die dum in uia est assyrius, ut maneant in locis suis, et 
perturbati timore nequaquam fugiant. hoc iuxta litteram. ceterum quidam 
in isto loco, cum falsorum nominum iuxta lxx etumologias~g inuenire non 
possit, nec se in libro hebraicorum nominum reperire potuisse testetur, 
mittit nos ad incertum, ut dicat in extremo mundi tempore et in 
consummatione huius saeculi imminentibus poenis, sensum magnum, 
principem assyriorum esse fugiturum, et per diuersa loca uarios que 
profectus fugere cupere ab ira dei. cum que ille fugierit, habitatores 
gebim, id est excelsas quasque uirtutes sermone prophetico prouocari, ut
 consolentur fugientem doceant que ne fugiat, sed maneat in uia et dei 
praestoletur misericordiam; et non solum consolari fugientem, sed in 
bonis operibus filiam sion reuocare a luctu et ad salutem paenitentiae 
prouocare, et hos esse colles in hierusalem de quibus in posteriore 
parte huius prophetae legimus: consolamini, consolamini populum meum, 
sacerdotes; loquimini ad cor hierusalem. haec dixit, quia rei ueritate 
constrictus aliud quod diceret non habebat.
</p><p>ecce dominator dominus exercituum confringet lagunculam in 
terrore, et excelsi statura succidentur, et sublimes humiliabuntur, et 
subuertentur condensa saltus ferro, et libanus cum excelsis cadet. 
putant quidam hunc locum adhuc dici de assyrio, quod illo contrito, 
omnes in circuitu nationes, quae ditioni illius subiacebant, succidantur
 et humilientur, et saltus densissimus subuertatur; per quem 
metaphorik�s~g populum et principes intellegi uolunt. libanum quoque cum
 excelsis suis cadere ut nihil omnino assyriae resideat potestatis. alii
 uero ab hoc loco uolunt principium esse de christo; maxime cum et ea 
quae sequuntur, et nos de illo et circumcisio scripta fateatur. dixerat 
supra nomen de uirgine pueri nascituri, quod appellaretur emmanuel; et 
postea prophetissae conceptus utero uocaretur: accelera, spolia detrahe,
 festina praedari; et ipse esset lapis offensionis et petra scandali 
duabus domibus israel, cuius principatus esset in humero eius, et 
uocaretur sex nominibus: admirabilis, et consiliarius, et deus, et 
fortis, et pater futuri saeculi, et princeps pacis; et quod 
multiplicaretur eius imperium et pacis non esset terminus. nunc in 
prologo aduentus eius, prius quam dicatur quod de iesse et dauid sit 
genere nasciturus, per translationem fractae lagunculae passio illius 
demonstratur. quod, uolente deo, idcirco caro eius morti tradita sit, ut
 iudaeorum sublimitas destruatur, et excelsi quondam in terram corruant;
 et libanus cum suis cedris succidatur, de quo in zacharia legimus: 
aperi, libane, portas tuas, et comedat ignis cedros tuas; ulula, abies, 
quia cecidit cedrus, quoniam magnifici uastati sunt. quod autem a patre 
contritus et percussus esse dicatur, et illud indicio est: percutiam 
pastorem, et oues dissipabuntur. et aliud testimonium: quoniam quem tu 
percussisti, ipsi persecuti sunt. uerbum hebraicum phura, quod aquila 
keramidion~g interpretatus est, theodotio symmachus que uerterunt 
l�non~g, id est torcular, quod et ipsum iuxta inscriptionem trium 
psalmorum dominicam significat passionem, ipso dicente in esaia: 
torcular calcaui solus et de gentibus uir non erat me cum. lxx autem pro
 torculari, nouum sensum inferentes, gloriosos interpretati sunt.
</p><p>11. et egredietur uirga de radice iesse, et flos de radice eius 
ascendet. et requiescet super eum spiritus domini, spiritus sapientiae 
et intellectus; spiritus consilii et fortitudinis; spiritus scientiae et
 pietatis: et replebit eum spiritus timoris domini. usque ad principium 
uisionis, uel ponderis babylonis, quod uidit esaias filius amos, omnis 
haec prophetia de christo est, quam per partes uolumus explanare, ne 
simul proposita atque disserta lectoris confundat memoriam. uirgam et 
florem de radice iesse, ipsum dominum iudaei interpretantur, quod 
scilicet in uirga regnantis potentia, in flore pulchritudo monstretur. 
nos autem uirgam de radice iesse sanctam mariam uirginem intellegamus, 
quae nullum habuit sibi fruticem cohaerentem; de qua et supra legimus: 
ecce uirgo concipiet et pariet filium. et florem dominum saluatorem, qui
 dicit in cantico canticorum: ego flos campi et lilium conuallium. pro 
radice, quam soli lxx transtulerunt, in hebraico scriptum habet geza, 
quod aquila et symmachus et theodotio kormon~g interpretati sunt, id est
 truncum. et pro flore qui hebraice dicitur neser, germen transtulerunt,
 ut ostenderent, quod multo post tempore babylonicae captiuitatis, nullo
 de stirpe dauid antiqui regni gloriam possidente, quasi de trunco 
maria, et de maria christus exortus sit. illud quod in euangelio 
matthaei omnes quaerunt ecclesiastici, et non inueniunt ubi scriptum 
sit: quoniam nazaraeus uocabitur, eruditi hebraeorum de hoc loco 
assumptum putant. sed sciendum quod hic neser per sade litteram 
scribatur, cuius proprietatem et sonum inter z et s latinus sermo non 
exprimit. est enim stridulus, et strictis dentibus uix linguae 
impressione profertur; ex qua etiam sion urbs scribitur. porro nazaraei,
 quos lxx sanctificatos, symmachus separatos, transtulerunt, per zain 
semper scribuntur elementum. super hunc igitur florem, qui de trunco et 
de radice iesse per mariam uirginem repente consurget, requiescet 
spiritus domini, quia in ipso complacuit omnem plenitudinem diuinitatis 
habitare corporaliter; nequaquam per partes, ut in ceteris sanctis, sed 
iuxta euangelium quod hebraeo sermone conscriptum legunt nazaraei: 
descendet super eum omnis fons spiritus sancti. dominus autem spiritus 
est, et ubi spiritus domini, ibi libertas. in eodem matthaei uolumine 
legimus illud quod in consequentibus scribitur: ecce puer meus quem 
elegi; electus meus in quo complacuit animae meae; ponam spiritum meum 
super illum; iudicium gentibus proferet, ad saluatoris referri 
intellegentiam, in quo requieuit spiritus domini, id est: aeterna 
habitatione permansit. non ut auolaret, et rursum ad eum descenderet, 
sed iuxta ioannis baptistae testimonium iugiter permaneret, qui ait: 
uidi spiritum descendentem quasi columbam de caelo, et manentem in eo, 
et ego nesciebam illum; sed qui me misit baptizare in aqua, ille mihi 
dixit: super quem uideris spiritum descendentem et manentem in eo, ipse 
est qui baptizat in spiritu sancto. porro in euangelio, cuius supra 
fecimus mentionem, haec scripta reperimus: factum est autem cum 
ascendisset dominus de aqua, descendit fons omnis spiritus sancti, et 
requieuit super eum, et dixit illi: fili mi, in omnibus prophetis 
exspectabam te, ut uenires, et requiescerem in te. tu es enim requies 
mea, tu es filius meus primogenitus, qui regnas in sempiternum. qui 
spiritus domini appellatur et spiritus sapientiae; omnia enim per ipsum 
facta sunt; et sine ipso factum est nihil, quod factum est. et in 
psalmis canitur: quam magnificata sunt opera tua, domine, omnia in 
sapientia fecisti. et apostolus scribit: christus dei uirtus et dei 
sapientia. et in prouerbiis legitur: deus in sapientia sua fundauit 
terram, et parauit caelos in prudentia. et quomodo idem sermo dei 
uocatur lux et uita et resurrectio, sic spiritus sapientiae et 
intellectus, et consilii et fortitudinis, et scientiae et pietatis ac 
timoris domini nuncupatur; non quod diuersus sit iuxta differentias 
nominum, sed unus atque idem cunctarum uirtutum fons sit atque 
principium. absque christo igitur nec sapiens quis esse potest, nec 
intellegens nec consiliarius, nec fortis nec eruditus, nec pius nec 
plenus timoris dei. et hoc notandum quod spiritus domini, sapientiae et 
intellectus, consilii et fortitudinis, et scientiae et pietatis et 
timoris domini, id est, septenarius numerus, qui septem oculi in uno 
lapide dicuntur in zacharia, requiescat super uirgam et florem, qui de 
iesse, ac per hoc dauid stirpe surrexit. specialiter autem spiritus 
timoris domini impleuerit eum propter eos qui timore domini indigent, 
quia paruuli sunt, quem foras mittit perfecta dilectio. qui enim timet, 
poenam habet, et non est perfectus. unde et apostolus loquitur ad 
credentes: non enim accepistis spiritum seruitutis iterum in timore; sed
 accepistis spiritum adoptionis, in quo clamamus: abba pater. et in 
malachia legimus: si pater ego sum, ubi est gloria mea? et si dominus 
ego sum, ubi est timor meus?
de quo timore cantatur in psalmo: uenite, filii, audite me: timorem 
domini docebo uos.
</p><p>non secundum uisionem oculorum iudicabit, neque secundum auditum 
aurium arguet. sed iudicabit in iustitia pauperes et arguet in aequitate
 pro mansuetis terrae, et percutiet terram uirga oris sui, et spiritu 
labiorum suorum interficiet impium. et erit iustitia cingulum lumborum 
eius, et fides cinctorium renum eius. haec nos ad primum aduentum 
referimus saluatoris; iudaei in fine mundi contendunt futura. porro lxx 
transtulerunt: non secundum gloriam iudicabit, neque iuxta sermonem 
arguet; sed iudicabit humili iudicio, et arguet humiles terrae. nullius 
enim personam accipit in iudicio, sed scribis et pharisaeis ac 
principibus loquitur: uae uobis, hypocritae. et: auferetur a uobis 
regnum dei et dabitur genti facienti fructus eius. nec secundum sermonem
 et auditum aurium corripuit. illis enim dicentibus: magister, scimus 
quia uerax es, et uiam dei in ueritate doces et non ad te pertinet de 
aliquo; neque enim uides in faciem hominum, sciens malitiam eorum, 
respondebat: quid me temptatis, hypocritae? et cetera his similia. 
iudicabat autem in iustitia pauperes spiritu, quorum est regnum dei; et 
arguebat in aequitate mansuetos et humiles terrae, dicens ad apostolos: 
adhuc et uos insipientes estis? et iterum: necdum scitis neque 
intellegitis? et ad petrum specialiter: modicae fidei, quare dubitasti? 
uel certe pro humilibus atque mansuetis alios arguebat, qui eos 
opprimere conabantur. percussit quoque omnia terrena opera uirga, siue 
ut lxx transtulerunt: uerbo oris sui, loquens in euangelio: nolite 
putare, quia uenerim mittere pacem super terram; non enim ueni mittere 
pacem, sed gladium. et spiritu labiorum suorum interficiet impium. de 
quo in nono psalmo legimus: increpasti gentes, et periit impius; nomen 
eorum delesti in saeculum et in saeculum saeculi. et paulus apostolus 
scribit: quem dominus iesus interficiet spiritu oris sui. percusso autem
 impio, accinctus est dominus iustitia et ueritate et fide. ipse enim 
factus est nobis a deo sapientia et iustitia et sanctificatio et 
redemptio, qui et in euangelio loquitur: ego sum lux, et uita, et 
ueritas. et de quo in psalmis dicitur: ueritas de terra orta est; et 
iustitia de caelo prospexit. unde et apostolus hortatur ephesios: state 
ergo succincti lumbos uestros in ueritate, et induti lorica iustitiae. 
quod si pro ueritate, fides legitur, illud dicendum, quod cingulum 
domini, quo cinctus est hieremias, fides credentium sit.
</p><p>habitabit lupus cum agno, et pardus cum haedo accubabit; uitulus 
et leo et ouis simul morabuntur, et puer paruulus minabit eos. uitulus 
et ursus pascentur; simul requiescent catuli eorum, et leo quasi bos 
comedet paleas. et delectabitur infans ab ubere super foramine aspidis; 
et in cauerna reguli, qui ablactatus fuerit, manum suam mittet. non 
nocebunt, et non occident in uniuerso monte sancto meo, quia repleta est
 terra scientia domini, sicut aquae maris operientes. haec quoque iudaei
 et nostri iudaizantes iuxta litterarum futura contendunt, ut in 
claritate christi, quem putant in fine mundi esse uenturum, omnes 
bestiae redigantur in mansuetudinem, et pristina feritate deposita, 
lupus et agnus pascantur simul, et cetera cum ceteris, quae nunc uidemus
 sibi esse contraria. quos interrogare debemus, si omnia praesentis loci
 sic accipiuntur, ut scripta sunt, et nihil refertur ad intellegentiam 
spiritalem, iuxta illud apostoli, qui ait: benedictus deus et pater 
domini nostri iesu christi, qui benedixit nos in omni benedictione 
spiritali in caelestibus in christo. ergo et radix et uirga et flos non 
referantur ad sensum, terra que percussa uerbo dei, et interfectus 
impius spiritu labiorum eius sic intellegantur, ut scripta sunt, et 
docere cogantur, quomodo rebus incorporeis, iustitia et ueritate, renes 
domini circumdentur?
sed et hoc eos interrogemus, quid dignum sit domini maiestate, ut lupus 
et agnus pascantur simul, et pardus cum haedo accubet, et leo paleas 
comedat, et puer paruulus mittat manum suam in foramine aspidum? nisi 
forte iuxta fabulas poetarum, aureum nobis saturni saeculum restituent, 
in quo lupi et agni pascentur simul, et mulso uino plena current 
flumina, et de foliis arborum stillabunt mella dulcissima, lacteis que 
fontibus omnia complebuntur. quod si responderint pro beatitudine 
temporum haec futura, ut absque cuiusquam noxa homines bonis omnibus 
perfruantur, audiant a nobis, nihil esse bonum nisi uirtutem, et nihil 
malum nisi uitium, dicente psalmista: quis est homo qui uult uitam, et 
diligit dies uidere bonos? compesce linguam tuam a malo, et labia tua ne
 loquantur dolum. declina a malo, et fac bonum. diuitiae autem et 
sanitas corporis et rerum omnium abundantia, et his contraria, 
paupertas, infirmitas et inopia, etiam apud philosophos saeculi nec 
inter bona reputantur nec inter mala, sed appellantur indifferentia. 
unde et stoici, qui nostro dogmati in plerisque concordant, nihil 
appellant bonum, nisi solam honestatem atque uirtutem; nihil malum, nisi
 turpitudinem. haec breuiter diximus, ut iudaizantes nostros grauissimo 
somno stertere conuincamus. ceterum iuxta uiuificantem spiritum facilis 
intellegentia est. lupus enim paulus, qui primum persequebatur et 
lacerabat ecclesiam, de quo dictum est: beniamin lupus rapax, habitauit 
cum agno, uel anania a quo baptizatus est, uel petro apostolo, cui 
dictum est: pasce agnos meos. et pardus qui prius non mutabat uarietates
 suas, lotus in fonte domini accubuit cum haedo, non qui a sinistris 
est, sed qui immolatur in pascha domini. et hoc notandum, quod non agnus
 et haedus habitent, et accubent cum lupo et pardo, sed lupus et pardus 
agni et haedi imitentur innocentiam. leo quoque prius ferocissimus, et 
ouis et uitulus pariter morabuntur. quod cotidie cernimus in ecclesia, 
diuites et pauperes, potentes et humiles, reges atque priuatos pariter 
commorari et a pueris paruulis, quod apostolos intellegimus et 
apostolicos uiros, imperitos sermone sed non scientia, regi in ecclesia.
 qui cum inter se disciplina domini fuerint foederati, ita ut eorum 
quoque familiae coniungantur, tunc complebitur: simul requiescent catuli
 eorum. leo quoque non carnes comedet, sed paleas, quod scilicet 
uescatur cibo simplici. et hic obseruandum, quod non bos carnes, sed leo
 paleas comedat. paleas puto in scripturis sanctis uerba simplicia 
intellegi. triticum autem et interiorem medullam, sensum qui inuenitur 
in littera; et frequenter euenit, ut homines saeculi, mystica 
nescientes, simplici scripturarum lectione pascantur. infans quoque, qui
 malitia paruulus est, mittit manum in foramine aspidis, et de obsessis 
hominum corporibus fugat daemones. qui autem ablactatus est, nequaquam 
lacte nutritur infantiae, sed iam solido uescitur cibo. iste in reguli 
cauernam mittit manum, hoc est, in ipsius satanae habitaculum, et inde 
eum extrahit. unde et apostolis potestas data est, ut calcarent super 
serpentes et scorpiones, et super omnem fortitudinem inimici. nocere 
autem et occidere nequaquam poterunt uenenata prius animalia eos qui 
habitauerint in monte sancto dei, quod interpretatur ecclesia, de quo in
 euangelio dicitur: non potest ciuitas abscondi super montem posita. at 
ne hoc putemus dici de monte sion iuxta hebraeorum errorem, sequenti 
uersiculo euangelicae praedicationis sacramenta monstrantur: quia 
repleta est terra scientia domini. hoc est illud quod supra dicebatur 
obscurius: habitabit lupus cum agno, et pardus cum haedo accubabit; et 
iuxta consuetudinem suam prophetalia in fine uerba panduntur: sicut 
aquae, inquit, maris operientes. quomodo aquae maris operiunt profunda 
maris, hoc est, terram quae operta est fluctibus, sic scientia domini 
omnis terra complebitur. quam diuersorum prius morum coniunctionem etiam
 beatus apostolus petrus in uase linteo, quod de caelo dimissum est, se 
uidisse testatur, habente quattuor principia, quae quattuor mundi plagas
 intellegimus, ut repletam terram dei scientia cognoscamus; in quo uase 
erant quadrupedia et serpentes et bestiae et uolatilia caeli, ut quod 
arca in diluuio, hoc ecclesia praestet in mundo.
</p><p>in die illa radix iesse, qui stat in signum populorum; ipsum 
gentes deprecabuntur, et erit sepulcrum eius gloriosum. lxx: et erit in 
die illa radix iesse, et qui consurget, ut princeps sit gentium, in ipso
 gentes sperabunt, et erit requies eius honor.
pro requie eius, in hebraico positum est mnuatho, quod omnes similiter 
transtulerunt. pro honore quoque in hebraeo legitur chabod, quod 
perspicue gloriam sonat. et est sensus: erit mors eius gloriosa, ut 
impleatur illud quod saluator in euangelio deprecatur: pater, glorifica 
me gloria, quam habui prius quam mundus esset apud te. dictum est de 
natiuitate eius, dictum de ceteris in medio sacramentis; uenit ad 
mortem, quae non consueto mortalium nomine, sed quia in christo erat 
uita perpetua, requies appellatur. nos autem, ut manifestum legenti 
sensum faceremus, pro dormitione et requie, altero uerbo, sed eodem 
sensu, sepulcrum uertimus. in tempore igitur illo, quando christi in 
toto mundo euangelium coruscarit, et repleta fuerit omnis terra scientia
 domini, sicut aquae maris terram operientes, erit radix iesse, et qui 
de eius stirpe conscendet in signum omnium populorum, ut uideant populi 
signum filii hominis in caelo. qui habebit cornua in manibus suis, in 
quibus abscondetur fortitudo eius, ut exaltatus omnia trahat ad se. siue
 ut lxx transtulerunt, resurget a mortuis, ut princeps sit omnium 
nationum, et uniuersae gentes sperent in eo. quod etiam iacob de tribu 
iuda mystico sermone testatur: non deficiet princeps ex iuda, neque dux 
de femoribus eius, donec ueniat cui repositum est, et ipse erit 
exspectatio gentium. et erit in die illa, adiciet dominus secundo manum 
suam ad possidendum residuum populi sui. quod derelinquetur ab assyriis 
et ab aegypto, et a phetros et ab aethiopia, et ab aelam et a sennaar, 
et ab emath et ab insulis maris. et leuabit signum in nationes, et 
congregabit profugos israel, et dispersos iudae colliget a quattuor 
plagis terrae; et auferetur zelus ephraim, et hostes iuda peribunt. 
ephraim non aemulabitur iudam, et iudas non pugnabit contra ephraim. et 
uolabunt in humero philisthiim per mare, simul praedabuntur filios 
orientis; et idumaea et moab praeceptum manus eorum, et filii ammon 
oboedientes erunt. in die illa, hoc est in illo tempore, de qua et supra
 dictum est, cum surrexerit radix iesse in signum populorum (siue ut 
dominetur gentium) apponet dominus secundum manum suam, ut nequaquam 
iuxta nostros iudaizantes in fine mundi, cum intrauerit plenitudo 
gentium, tunc omnis israel saluus fiat. sed haec omnia in primo 
intellegamus aduentu. neque enim possumus, cum una dies dicatur et nunc 
et supra, illam referre ad primum aduentum et istam ad secundum, ne per 
haec quae sequuntur et illa quae praecesserunt ad eum referenda sint 
christum, quem iudaei necdum uenisse, sed uenturum esse contendunt. post
 uocationem igitur gentium, quae quondam in caudam reputatae sunt, 
israel in caudam reputabitur, ut apponat dominus secundo manum suam, et 
possideat residuum populi sui, de quo et supra legimus, non omnem 
israel, sed reliquias esse saluandas, quae relictae fuerint ab assyriis 
et ab aegypto, et a diuersis per circuitum nationibus. primum enim 
duodecim apostoli, et septuaginta, et centum uiginti animae, et 
quingenti, quibus pariter congregatis dominus apparuit, deinde tria 
milia, et quinque milia iudaeorum in dominum crediderunt. iacobus quoque
 ad paulum apostolum loquitur, qui et ipse de reliquiis erat: uides, 
frater, quanta milia sint iudaeorum credentium? hi omnes aemulatores 
legis sunt. et in eodem uolumine legimus: erant autem in hierusalem 
habitantes iudaei uiri timorati, de uniuersis gentibus quae sub caelo 
sunt. qui omnes mirabantur atque dicebant: nonne isti galilaei sunt, et 
quomodo nos audiuimus unusquisque linguam nostram, in qua nati sumus? 
parthi et medi et elamitae, et habitantes in mesopotamia et syria, 
cappadocia, ponto et asia, phrygia et pamphilia, et aegypto et libya et 
cyrene, et aduenae romani, iudaei et proselyti, cretes et arabes 
audiuimus loquentes eos nostris linguis magnalia dei. de his igitur 
uniuersis gentibus per apostolos israel reliquiae saluabuntur. tradunt 
ecclesiasticae historiae, quod apostoli in toto orbe dispersi euangelium
 praedicarint; ita ut quidam persas indos que penetrarent, et aethiopia 
daret manus suas deo, et trans flumina aethiopiae inde christo munera 
deferrentur. ac ne solum orientales populos significare uideatur, iungit
 et reliqua: et ab insulis maris. insulas autem maris occidentalem 
plagam significat, quae oceani ambitu clauditur. leuabit igitur signum 
crucis in uniuersas nationes, et de synagogis iudaeorum primum israel 
populum congregabit. ut apostoli praeceptum saluatoris implerent, qui 
dixerat: ite ad oues perditas domus israel.
denique et paulus ad incredulos loquitur ex iudaeis: uobis oportebat 
primum loqui uerbum dei; sed quoniam repulistis illud, et indignos uos 
iudicastis aeternae uitae, ecce conuertimur ad gentes, sicut praecepit 
nobis dominus. quattuor autem plagas, orientem et occidentem, meridiem 
et septentrionem significat, ut per haec mundi uocatio demonstretur. eo 
tempore, inquit esaias, nequaquam ephraim et iudas, qui nunc, me 
prophetante, inter se hostili odio dissident, inimici erunt, sed iuxta 
hiezechielis prophetiam, duae uirgae in unam uirgam copulabuntur, et 
iungentur in christi ecclesia, qui prius fuerant separati, ita ut in 
gentibus communi labore desudent, et uolent in humero philisthiim per 
mare. hoc est: primum maritimis praedicent palaestinis et per mare 
uolucri cursu pergant ad ceteras nationes. siue iuxta lxx interpretes: 
uolabunt in nauibus alienigenarum, mare simul praedabuntur; quod de 
unius pauli apostoli exemplo intellegamus, qui per pamphiliam et asiam, 
et macedoniam et achaiam, et diuersas insulas atque prouincias, ad 
italiam quoque, et ut ipse scribit, ad hispanias, alienigenarum portatus
 est nauibus. igitur ephraim et iudas, id est, qui de duodecim tribubus 
in christum crediderunt ex iudaeis, simul praedabuntur orientem, et in 
idumaea et moab extendent manus suas, iuxta illud quod sub persona dauid
 christus mystice loquitur: in idumaeam extendam calceamentum meum; mihi
 alienigenae seruient. hae enim gentes eo tempore quo esaias 
prophetabat, aduersariae erant populo iudaeorum, et idcirco nunc dicit 
quod postquam surrexerit radix iesse, ut regnet in gentibus, et uexillum
 crucis ob salutem totius orbis fuerit eleuatum, tunc etiam idumaea et 
moab et filii ammon, omnis scilicet arabiae latitudo, dent apostolis 
manus, et in locis idololatriae christi ecclesiae suscitentur.
</p><p>et desolabit dominus linguam maris aegypti, et leuabit manum 
super flumen in fortitudine spiritus sui, et percutiet eum in riuis 
septem; ita ut transeant per eum calciati. et erit uia residuo populo 
meo qui relinquetur ab assyriis, sicut fuit israel in die qua ascendit 
de terra aegypti. quomodo idumaea et moab et filii ammon tradent manus 
suas apostolis, ut oboediant euangelicae praedicationi, sic ipse dominus
 qui in apostolis suis illa perfecit, desolabit, non mare iuxta lxx, sed
 iuxta hebraeos linguam maris aegypti, quae prius contra dominum 
blasphemabat et superstitioni aegyptiae praeerat. unde et in psalmis 
legimus: hoc mare magnum et spatiosum, ibi reptilia quorum non est 
numerus. quibus infertur: draco iste quem plasmasti, ut illuderet ei. 
desolabit igitur, siue interficiet, hoc est anathematisei~g, ut 
theodotio, aquila et symmachus transtulerunt, linguam maris aegypti, et 
leuabit manum suam super flumina aegypti in fortitudine spiritus sui, 
uel spiritu uiolentissimo, quod regnum intellegimus romanorum. regnante 
enim caesare augusto, quando flos de radice iesse conscendit et in orbe 
romano prima facta est descriptio, potentissimum prius regnum 
aegyptiorum, quod multis durauit aetatibus, cleopatrae morte destructum 
est, et percussus est amnis aegyptius in septem riuis siue in septem 
uallibus. nilus enim aquarum multarum, qui prius uno fluebat alueo et 
intransibilis erat, in septem ualles humillimas et riuos diuisus est 
atque concisus, ut calciatis pedibus transiretur. hoc autem tropologice 
significat, quod gentem aegyptiorum, in tantum idololatriae et 
uanissimae superstitioni deditam, ut accipitres, noctuas, canes, et 
hircos, et asinos diuino nomine consecrarent, de infinita regni potentia
 per singulos romani imperii iudices distribuerit, ut alium iudicem 
habeat thebe, alium libya, alium pentapolis, alium aegyptus, alium 
alexandria, et diuersae regiones, quas nomous~g aegyptii uocant. 
propterea autem sub metaphora nilus diuisus in partes est et scissus in 
riuos, ut possit absque ullo impedimento euangelicus sermo discurrere, 
et ad populos aegypti ultimos peruenire. et quomodo temporibus moysi 
rubrum siccatum est mare, ut populus de aegypto transfugeret; sic e 
contrario aegypti flumina siccabuntur, ut reliquiae populi dei, quae ab 
assyriis et diuersis gentibus saluabuntur, transeant in aegyptum, 
nequaquam fugientes eam, sed capientes et suo calcantes pede. prudens et
 christianus lector hanc habeat repromissionum prophetalium regulam, ut 
quae iudaei et nostri, immo non nostri iudaizantes, carnaliter futura 
contendunt, nos spiritaliter iam transacta doceamus, ne per occasionem 
istiusmodi fabularum et inextricabilium iuxta apostolum quaestionum 
iudaizare cogamur.
</p><p>12. et dices in die illa: confitebor tibi, domine, quoniam iratus
 es mihi; conuersus est furor tuus et consolatus es me. ecce deus 
saluator meus, fiducialiter agam et non timebo, quia fortitudo mea et 
laus mea dominus deus, et factus est mihi in salutem. qui prius in 
solitudine dixeratis, quando ascendistis de terra aegypti, et mare 
siccatum est rubrum: cantemus domino, gloriose enim magnificatus est, et
 reliqua. nunc percussa lingua maris aegypti, et flumine illius arefacto
 atque conciso et humiliato, glorificate dominum, et dicite: confitebor 
tibi, domine, quoniam qui iram merui et furorem tuum, misericordiam 
consecutus sum; es tu enim saluator meus, id est iesus, et nequaquam 
fiduciam habebo in idolis, nec timebo quae non sunt timenda, sed tu es 
fortitudo mea et laus mea, qui factus es mihi in salutem. audiat 
sceleratissima haeresis, factum dominum his qui saluantur, et quorum 
prius dominus non erat, ut creationem in scripturis atque facturam, non 
semper conditionem eorum quae non erant, sed interdum gratiam in eos qui
 meruerint sibi deum fieri, intellegamus. haurietis aquas in gaudio de 
fontibus saluatoris. quem supra emmanuel, deinde: spolia detrahe, 
festina praedari, et reliquis appellarat nominibus, ne uideretur alter 
esse praeter eum quem gabriel uirgini nuntiauit, dicens: et uocabis 
nomen eius iesum, ipse enim saluum faciet populum suum, nunc uocat 
saluatorem, et de eius fontibus aquas praedicat hauriendas, nequaquam de
 aquis fluminis aegypti, quae percussae sunt, neque de aquis fluminis 
rasin, sed de fontibus iesu, hoc enim hebraeorum lingua saluator 
exprimitur. unde et ipse clamabat in euangelio: qui sitit, ueniat ad me,
 et bibat. qui crediderit in me, sicut dicit scriptura: flumina de 
uentre eius fluent aquae uiuae. hoc autem, inquit euangelista, dicebat 
de spiritu sancto, quem credentes in eum accepturi erant. et in alio 
ipse loquitur in euangelio: qui biberit de aqua quam ego dedero ei, non 
sitiet in aeternum; sed aqua quam ego dabo ei, fiet in eo fons aquae 
salientis in uitam aeternam.
fontes saluatoris, doctrinam intellegamus euangelicam, de qua in 
sexagesimo septimo psalmo legimus: in ecclesiis benedicite deo domino de
 fontibus israel. et dicetis in illa die: confitemini domino et inuocate
 nomen eius; notas facite in populis adinuentiones eius; mementote, 
quoniam excelsum est nomen eius. cantate domino, quoniam magnifice 
fecit; annuntiate hoc in uniuersa terra. haec praecipiuntur ab apostolis
 et reliquiis israel his qui de gentibus crediderunt, ut soli 
confiteantur domino, et idolis derelictis, inuocent nomen eius; et 
cuncta eius opera praedicent infidelibus; ut sciant, quoniam solus 
excelsus est, cui cantandum sit quod magnifice fecerit, et in omni orbe 
illius misericordia praedicetur.
</p><p>exsulta et lauda, habitatio sion, quia magnus in medio tui 
sanctus israel. primum dicendum iuxta litteram: o habitatio sion, 
exsulta et lauda deum tuum, quod qui tuus ante uidebatur deus, et 
modicis iudaeae terrae claudebatur angustiis, nunc repleuerit omnem 
terram scientia sua et de morte consurgens, regnet in gentibus, et ipsum
 nationes deprecentur, atque adorent; ita dumtaxat, ut adiciat secundo 
manum suam ad possidendum quod reliquum est populi sui, et congregandos 
profugos israel, et dispersos iuda colligendos a quattuor plagis terrae,
 quia seminarium euangelii per apostolos, qui ex iudaeis erant, 
processit a fontibus israel. melius autem est, ut sion, id est speculam 
in sublimibus collocatam, interpretemur ecclesiam, de qua et 
quinquagesimus psalmus canit: benigne fac, domine, in bona uoluntate tua
 sion, et aedificentur muri hierusalem, ut acceptabile fiat in ea domino
 sacrificium iustitiae, oblationes et holocausta, et uitulus quem filio 
paenitenti pater clementissimus immolauit.
</p><h3 align="center"><a name="TOC-LIBER-5"></a>LIBER 5</h3>
<p>plures anni sunt quod a sanctae memoriae uiro amabili episcopo 
rogatus, ut in decem esaiae scriberem uisiones, pro angustia illius 
temporis quid mihi uideretur in singulis breui sermone perstrinxi; 
historiam tantum quod petebat, edisserens. nunc ad te, philopon�tat�~g 
eustochium, cogor in totum prophetam commentarios scribere, et interim 
orationibus tuis ad babylonem usque perueni, quae prima decem uisionum 
est, de quibus ante iam dixi. superfluum autem mihi uisum est aut eadem 
rursus iterare, aut in uno opere diuersas sententias promere. unde 
quintus in esaiam liber erit hic, qui quondam solus editus est, quo ad 
calcem usque perfecto, sexti uoluminis iuxta tropologiam arripiemus 
exordium, et eadem te dominum deprecante, spiritalis intellegentiae 
culmina persequemur.
</p><p>hucusque papa amabilis, columen caritatis et nomen, ac mihi 
omnium quos terra genuit amantissime, per litteras flagitabas, ut tibi 
decem uisiones quae in esaia obscurissimae sunt, historica expositione 
dissererem, et omissis nostrorum commentariis, qui uarias opiniones 
secuti, multa uolumina condiderunt, hebraicam panderem ueritatem. me que
 retractantem, et molestissimum explanationis genus in tempus aliud 
differentem, saepissime commonebas. hoc autem anno misisti filium 
nostrum heraclium diaconum, qui me manu conserta in ius uocaret, et 
promissum per momenta exigeret. quid igitur faciam? subeam ne opus in 
quo uiri eruditissimi sudauerunt, origenem loquor et eusebium pamphili, 
quorum alter liberis allegoriae spatiis euagatur, et interpretatis 
nominibus singulorum, ingenium suum facit ecclesiae sacramenta, alter 
historicam expositionem titulo repromittens, interdum obliuiscitur 
propositi et in origenis scita concedit? an taceam et aperte huius 
generis expositionem nescire me dicam? et quando tibi potero persuadere,
 me non potuisse magis quam noluisse, quorum alterum imbecillitatis est,
 alterum superbiae? quibus adactus causis, malui a te ingenium meum quam
 uoluntatem quaeri; breuiter que annotabo quae didici, fundamenta 
iaciens scripturarum. ceterum si aut tu uolueris, aut spatium fuerit, et
 uoluntati nostrae christus annuerit, spiritale supra struendum est 
aedificium, ut imposito culmine, perfecta ecclesiae ornamenta 
monstremus. proposuisti de esaia uisionem babylonis et philisthiim, moab
 et damasci, aegypti que et deserti maris, et idumaeae et arabiae, et 
uallis uisionis et tyri; quas si latius nitar exponere, multis libris 
opus erit, et exactoris mei nauigatio in annum alterum differetur. 
itaque ut uis, singulis testimoniis breues sententiolas coaptabo, ut non
 tam exponam quid sentiam, quam paucis uerbis tibi sentienda dimittam. 
dictamus haec, non scribimus: currente notariorum manu currit oratio. 
nolumus enim nostra laudari, sed prophetae dicta intellegi, nec iactamus
 eloquentiam, sed scientiam quaerimus scripturarum. incipiamus ergo a 
babylone.
</p><p>13. onus babylonis, quod uidit esaias filius amos. uerbum 
hebraicum messa uel onus uel pondus intellegi potest. et ubicumque 
praepositum fuerit, minarum plena sunt quae dicuntur. unde miror lxx 
translatores in re tristi uoluisse ponere uisionem; sed de hoc alias. 
nunc quod cepimus exsequamur: babylon fuit metropolis chaldaeorum, cuius
 rex nabuchodonosor cunctis usque ad aethiopiam gentibus superatis, 
inter ceteras uastauit et iudaeam, diu que obsessam hierusalem undecimo 
anno cepit regni sedechiae; quem et ipsum captum duxit in antiochiam, 
quae tunc uocabatur reblatha, ibi que coram patre filiis interfectis, 
oculos sedechiae iussit auferri, excaecatum que misit in caueam et in 
ritum ferarum traxit in babylonem, completo uaticinio hieremiae, quod 
canebat: intrabis in babylonem et non uidebis eam. ad consolationem ergo
 populi iudaeorum, babylonis ruina praedicitur, quod quomodo niniue 
metropolis assyriorum, quorum reges phul et theglathphalasar, et 
salmanasar et sennacherib decem tribus ceperant, chaldaeo uastante, 
subuersa est; ita etiam haec, quae contra deum superbierit, medorum 
atque persarum impetu subuertatur.
</p><p>in montem caliginosum eleuate signum, exaltate uocem, leuate 
manum. montem caliginosum siue tenebrosum, quod hebraice dicitur nesphe,
 babylonem propter superbiam intellege. isti sunt montes tenebrosi, 
tristitiam et caliginem praeferentes, de quibus hieremias ait: date 
gloriam domino deo uestro, antequam offendant pedes uestri ad montes 
tenebrosos. praecipitur que uel angelis uel quibuslibet ministris, ut 
iubente deo, et exaltata nuntiorum manu, uentura babyloni captiuitas 
praedicetur.
</p><p>et ingrediantur portas duces. ego mandaui sanctificatis meis et 
uocaui fortes meos in ira mea exsultantes in gloria mea. principes et 
gigantes iuxta lxx translatores eusebius uirtutes angelicas 
interpretatur et pessimos daemones, qui ad euersionem babylonis missi 
sunt. nos autem historiae ordinem prosequentes, medos esse dicimus. de 
quibus in consequentibus apertius scriptura testatur, dicens: ecce ego 
suscitabo super eos medos, qui argentum non quaerant nec aurum uelint. 
ne mirum si medos ad subuersionem babylonis sanctificatos uocet, cum per
 hieremiam ipsum nabuchodonosor, quia eius imperio seruiebat, destruens 
praeuaricatricem hierusalem, seruum suum et columbam dixerit. porro quod
 ait: fortes meos et exsultantes in gloria mea, ostendit eos non suis 
uiribus, sed dei ira tam sublimis regni potentiam subuertisse.
</p><p>uox multitudinis in montibus, quasi populorum frequentium; uox 
sonitus regum gentium congregatarum. dominus exercituum praecepit 
militiae belli uenientibus de terra procul a summitate caeli. dominus et
 uasa furoris eius, ut disperdat omnem terram. medorum atque persarum 
describitur impetus, quod multis se cum auxiliis congregatis, domino 
eorum exercitum praecedente, ad uastitatem ueniant babylonis, ut 
disperdant omnem terram; non quod totum orbem uastauerint, sed omnem 
terram babylonis et chaldaeorum. idioma est enim sanctae scripturae, ut 
omnem terram illius significet prouinciae, de qua sermo est, quod quidam
 non intellegentes, ad omnium terrarum subuersionem trahunt.
</p><p>ululate, quia prope est dies domini; quasi uastitas a domino 
ueniet. apostropha fit ad populum chaldaeorum, ut uentura mala fletibus 
resonent, nec de ruina ambigant ciuitatis, cum dominus uastator 
adueniat.
</p><p>propter hoc omnes manus dissoluentur, et omne cor hominis 
tabescet et conteretur. torsiones et dolores tenebunt; quasi parturiens 
dolebunt; unusquisque ad proximum suum stupebit; facies combustae uultus
 eorum. hoc expositione non indiget, sed breuiter indicatur, quod tantum
 malorum pondus incumbat, ut pugnatorum babylonis soluatur manus, et cor
 pauore languescat et in morem parturientium feminarum dolor torqueat 
uiscera, et unusquisque alterius quaerat auxilium, luridam faciem 
pallore circumferens; naturale est enim, ut imminentibus malis alios 
sapere plus putemus.
</p><p>ecce dies domini uenit crudelis et indignationis plenus et irae 
furoris que ad ponendam terram in solitudinem, et peccatores eius 
conterendos de ea. crudelem diem uocat, non merito sui, sed populi. non 
est enim crudelis qui crudeles iugulat, sed quod crudelis patientibus 
esse uideatur. nam et latro suspensus patibulo crudelem iudicem putat. 
simul que solitudo et uastitas terrae babyloniae nuntiatur; et causa 
uastitatis exponitur, quod propter accolas eius haec omnia fiant.
</p><p>quoniam stellae caeli et splendor earum non expandent lumen suum;
 obtenebratus est sol in ortu suo, et luna non splendebit in lumine suo.
 uerbum hebraicum chisile lxx �ri�na~g transtulerunt, hebraeus, quo ego 
praeceptore usus sum, arcturum interpretatus est. nos generaliter 
sequentes symmachum, stellas diximus. est autem sensus, quod cum dies 
domini crudelis aduenerit et furor eius uniuersa uastarit, prae timoris 
magnitudine mortalibus cuncta tenebrescant, et sol ipse et luna astra 
que rutilantia suum uideantur negare fulgorem. unde et caelum sacco 
induitur, quod scilicet tenebrae cuncta operiant, et prementibus malis, 
nihil aliud sentiant homines, nisi quod mens uidere compellit.
</p><p>et uisitabo super orbis mala et contra impios iniquitatem eorum; 
et quiescere faciam superbiam infidelium; et arrogantiam fortium 
humiliabo. ex hoc loco et ex superiore, ubi scriptum est quod 
obtenebrescat sol in ortu suo et luna caligine compleatur, et stellae 
fulgorem retrahant et totius orbis iniquitas uisitetur, quidam putant 
non de babylonis ruina, sed de mundi consummatione praedici. cum utique 
secundum superiora et orbis, qui hebraice dicitur thebel, et graece 
oikoumen�~g, babylon intellegenda sit. oikoumen�~g enim lingua nostra 
habitatam sonat; et habitata propter ingentem populi multitudinem 
babylon dicitur, ut ubi prius fuerat innumerabilis turba populorum, ibi 
sit uastitas et habitatio bestiarum.
</p><p>pretiosior erit uir auro et homo mundo obrizo. causa manifesta 
quare deus uisitet oikoumen�n~g, id est babylonis mala, ut habitatore 
deserta redigatur in solitudinem. pretiosum autem dicitur omne quod 
rarum est; quomodo et supra iuxta historiam, pro hominum raritate 
apprehendere legimus septem mulieres unum uirum, dicentes: panem nostrum
 comedemus, et uestimentis nostris operiemur; tantummodo inuocetur nomen
 tuum super nos et aufer opprobrium nostrum. et in samuelis uolumine 
continetur: sermo domini erat pretiosus in diebus illis, id est rarus. 
nota quod in hebraico pro generali auro phaz, pro obrizo ophir scriptum 
est.
</p><p>super hoc caelum turbabo, et mouebitur terra de loco suo, propter
 indignationem domini exercituum et propter diem irae furoris eius. uel 
eo sensu accipe, quo supra de stellis et sole et luna et orbe 
exposuimus; uel huperbolik�s~g, quod ab indignatione dei et caelum 
triste sit, et terra moueatur, elementa quoque omnia iram creatoris 
agnoscant.
</p><p>et erit quasi damula fugiens et quasi ouis, et non erit qui 
congreget. babylonium significat et chaldaeum populum, quod ita pauidus 
ad irruptionem medorum persarum que fugiat, quasi damula et ouis ad 
rugitum leonis et ululatum lupi; nec habet defensorem aut principem, 
cuius sequatur imperium.
</p><p>unusquisque ad populum suum conuertetur, et singuli ad terram 
suam fugient. postquam capta fuerit babylon et per portas eius intrarit 
hostilis exercitus, cuncta auxilia et diuersarum gentium turmae, quibus 
prius ciuitas defensabatur, ad suas prouincias reuertentur.
</p><p>omnis qui inuentus fuerit, occidetur; et omnis qui superuenerit, 
cadet in gladio. qui non fugerit, mucrone ferietur; qui uero aut 
resistere uoluerit, aut reuerti, in tantum captae urbi non proderit, ut 
ipse quoque sanguinem fundat.
</p><p>infantes eorum allidentur in oculis eorum; diripientur domus 
eorum et uxores eorum uiolabuntur. hoc est quod dauid in spiritu 
prophetat: filia babylonis misera, beatus qui tribuet tibi retributionem
 tuam, quam retribuisti nobis. beatus qui tenebit et allidet paruulos 
tuos ad petram. tanta erit urbis uastitas et uictorum saeuitia, ut nec 
innoxiae parcatur aetati, ut cunctae domorum diripiantur opes et in 
conspectu maritali uxorum uioletur pudicitia.
</p><p>ecce ego suscitabo super eos medos, qui argentum non quaerant 
neque aurum uelint. apertum est quod latebat: quod nequaquam fortes et 
gigantes angeli intellegendi sunt et daemones, sed medorum gens, quorum 
princeps darius primus babyloniorum destruxit imperium, occiso balthasar
 nepote nabuchodonosor, qui euilmarodach filius fuit. tantam autem 
scribit medorum persarum que saeuitiam, ut ardore sanguinis effundendi 
aurum argentum que contemnant et oblatas opes pro luto reputent.
</p><p>sed sagittis paruulos interficient et lactentibus uteri non 
miserebuntur, et super filios non parcet oculos eorum. interficientur 
paruuli, quorum uulnera erunt non minora quam corpora, et praegnantium 
uteri secabuntur, elidentur que infantes, et ad ubera pressos filios 
crudelis uictor occidet.
</p><p>et erit babylon illa gloriosa in regnis, incluta in superbia 
chaldaeorum, sicut subuertit dominus sodomam et gomorram; non 
habitabitur usque in finem, et non fundabitur usque in generationem et 
generationem. audiuimus medos, audiuimus babylonem, audiuimus inclutam 
in superbia chaldaeorum; nolumus intellegere, quod fuit, et quaerimus 
audire quod non fuit. et haec dicimus, non quod tropologicam 
intellegentiam condemnemus, sed quod spiritalis interpretatio sequi 
debeat ordinem historiae, quod plerique ignorantes, lymphatico in 
scripturis uagantur errore.
usque in praesentem ergo diem prophetia babylonis expletur; et sicut 
subuertit deus sodomam et gomorram, sic et ista subuersa non habitabitur
 in aeternum. pro illa enim seleuciam et ctesiphontem urbes persarum 
inclutas fecerunt.
</p><p>nec ponet ibi tentoria arabs; nec pastores requiescent ibi. sed 
erunt ibi bestiae, replebuntur domus eorum draconibus et habitabunt ibi 
struthiones, et pilosi saltabunt ibi. et respondebunt ululae in aedibus 
eius, et sirenae in delubris uoluptatis. in tantum babylon uastata erit 
atque deserta, ut ne ad pascua quidem armentorum et pecorum utilis sit. 
non enim tendet ibi arabs saracenus que tentoria, nec pastores post 
uestigia gregum fessi labore quiescent, sed inter parietinas et 
angustias ueterum ruinarum habitabunt siim, quod soli lxx bestias 
transtulerunt. alii ipso nomine quod apud hebraeos scriptum est, 
uolentes genera daemonum intellegi uel phantasmata. et replebuntur, 
inquit, domus, ut nos diximus, draconibus; ut aquila transtulit: 
typhonibus; ut symmachus ohim, ipsum uerbum hebraicum exprimens. lxx 
uero et theodotio clamores uel sonitus interpretati sunt. quod que 
sequitur: pilosi saltabunt ibi, uel incubones, uel satyros, uel 
siluestres quosdam homines, quos nonnulli fatuos ficarios uocant, aut 
daemonum genera intellegunt. pro ululis quoque omnes ipsum uerbum 
hebraicum iim, soli lxx onocentauros transtulerunt. sirenae autem 
thennim uocantur, quas nos aut daemones aut monstra quaedam, uel certe 
dracones magnos interpretabimur, qui cristati sunt et uolantes. per quae
 omnia uastitatis et solitudinis signa monstrantur, quod tanta sit 
depopulatio urbis quondam potissimae, ut prae multitudine daemonum ac 
bestiarum nullus in eam audeat pastorum, id est deserti appetitor 
intrare. didicimus a quodam fratre elamita, qui de illis finibus 
egrediens, nunc hierosolymis uitam exigit monachorum, uenationes regias 
esse in babylone et omnis generis bestias murorum eius tantum ambitu 
coerceri.
</p><p>14. prope est ut ueniat tempus eius, et dies eius non 
elongabuntur. instare dicit tempus quo ab hostibus capienda sit. post 
captiuitatem quippe hierusalem, non multum tempus in medio, et a medis 
persis que uastata est.
</p><p>miserebitur enim dominus iacob, et eliget adhuc de israel, et 
requiescere eos faciet super humum suam. de hoc sophonias plenius 
loquitur: lauda, filia sion; iubila, israel; laetare et exsulta in omni 
corde, filia hierusalem, quia abstulit dominus iudicium tuum; auertit 
inimicos tuos. significat autem tempus quo cyrus rex persarum captiuum 
populum hierusalem redire permisit. lege esdrae librum, aggaeum et 
zachariam, quando sub zorobabel et iesu sacerdote magno, et esdra et 
neemia altare, templum muri que urbis exstructi sunt.
</p><p>adiungetur aduena ad eos et adhaerebit domui iacob. et tenebunt 
eos populi, et adducent eos in locum suum; et possidebit eos domus 
israel super terram domini in seruos et ancillas; et erunt capientes eos
 qui se ceperant, et subicient exactores suos. multos de diuersis 
gentibus cum populo iudaeorum hierosolymam uenisse conicimus, credentes 
deo israel et errorum idola relinquentes. quod autem reducti sint ad 
litteras regis, et acceperint munera et impensas templi, nulla dubitatio
 est. in hoc solum arctari uidetur intellegentia, quomodo possederit 
israel in terra domini uictores quondam suos, et subiecerint exactores, 
seruos que eos habuerint et ancillas. nisi forte sunekdochik�s~g totum 
intellegamus ex parte: quod tantae postea felicitatis fuerint, ut de 
diuersis quoque per circuitum gentibus sibi seruorum et ancillarum 
familias compararint. potest et in assueri temporibus intellegi, quando 
occiso holoferne hostilis ab israel est caesus exercitus. quod haereo 
litterae, et in more serpentis terram comedo, tuae est uoluntatis, qui 
historicam tantum interpretationem audire uoluisti.
</p><p>et erit in die illa cum requiem dederit tibi dominus a labore 
tuo, et a concussione tua, et a seruitute tua dura qua ante seruiuisti; 
sumes parabolam istam contra regem babylonis, et dices. sermo dirigitur 
ad israelem, quod postquam reuersus fuerit hierusalem et iugum 
seruitutis excusserit, recordetur potentiae quondam nabuchodonosor, et 
culminis babylonii, miserabili que eum uoce deploret, quia ad tantam 
uenerit calamitatem, ut hostibus quoque suis dignus miseratione 
uideatur.
</p><p>quomodo cessauit exactor, requieuit tributum? contriuit dominus 
baculum impiorum, uirgam dominantium caedentem populos in indignatione; 
plaga insanabili subicientem in furore gentes, persequentem crudeliter; 
conquieuit et siluit. omnis terra gauisa est et exsultauit. uox ista 
plangentis et miserantis est israelis, quomodo dominus quondam uictor 
que terrarum et tributis cuncta depopulans, contritus sit et redactus in
 nihil. ille, inquam, qui fuit baculus impiorum, qui sceptrum et uirga 
regalis omnes furibunde percutiens, cuius plaga non poterat sustineri, 
qui fugientes quoque crudeliter persequebatur; quomodo conquieuit et 
humiliatus est et ad ruinam eius omnis terra consiluit, uocem tantum 
laetitiae gestientis emittens?
</p><p>abietes quoque laetatae sunt super te et cedri libani. ex quo 
dormisti, non ascendit qui succidat nos. per abietes et cedros libani 
principes gentium intellege, qui nabuchodonosor percutiente succisi 
sunt, qui et ipsi in uocem laetitiae prorumpentes dicunt: ex quo ad 
inferna deductus es, nullus alius potuit inueniri, qui magnos potentes 
que succideret.
</p><p>infernus subter te conturbatus est, in occursum aduentus tui 
suscitauit tibi gigantes; omnes principes terrae, surrexerunt de soliis 
suis; cuncti principes nationum uniuersi respondebunt, et dicent tibi. 
haec emphatik�s~g legenda sunt et scaenae modo; non quod facta sint, sed
 quod fieri potuerint, nisi forte animas regum quos interfecerat, 
insultantes regi babylonio occurrisse credimus. solatium enim malorum 
est, cum inimicos uiderint eadem sustinere. et tu uulneratus es sicut 
nos, nostri similis effectus es. detracta est ad inferos superbia tua: 
concidit cadauer tuum, subter te sternetur tinea et operimentum tuum 
erunt uermes. sermo potentium et principum terrae, quos supra cedros et 
abietes appellarat, ad regem babylonium dirigitur in inferis 
constitutum. iam non dolemus nos fuisse succisos, cum et tu eadem securi
 corrueris. omnis potentia tua et in caelum eleuata superbia ad terram 
detracta est. ergo ne et tuum cadauer tineam sustentabit et scatentium 
operiet uermium multitudo? senties per mortem hominis uilitatem, qui dei
 in te potentiam praeferebas.
</p><p>quomodo cecidisti de caelo, lucifer, qui mane oriebaris; 
corruisti in terram qui uulnerabas gentes. qui dicebas in corde tuo: in 
caelum ascendam, super sidera dei exaltabo solium meum, sedebo in monte 
testamenti in lateribus aquilonis; ascendam super altitudinem nubium, 
ero similis altissimo. pro eo quod nos interpretati sumus ob facilitatem
 intellegentiae: quomodo cecidisti de caelo, lucifer, qui mane 
oriebaris, in hebraico, ut uerbum exprimamus ad uerbum, legitur: quomodo
 cecidisti de caelo, ulula fili diluculi. significatur autem aliis 
uerbis lucifer; et dicitur ei quod flere debeat et lugere, qui quondam 
sic fuerit gloriosus, ut fulgori luciferi comparatus sit. sicut, inquit,
 lucifer discutiens tenebras, ardens et rutilus illucescit; sic et tuus 
progressus in populos et publicum claro sideri similis uidebatur; sed 
cecidisti in terram gentium uulnerator, qui per superbiam loquebaris. 
tantam potentiam consecutus sum, ut caelum mihi restet et sidera ut sub 
pedibus meis superna debeant subiacere. quamquam iudaei caelum et astra 
dei se uelint intellegi, ex eo quod sequitur: sedebo in monte 
testamenti, id est in templo ubi dei iura sunt condita, et in lateribus 
aquilonis; id est in hierusalem. scriptum est enim: montes sion latera 
aquilonis. nec suffecerat superbiae eius desiderare caelestia, nisi ad 
tantam prorupisset insaniam, ut dei sibi similitudinem uindicaret. 
uerumtamen ad infernum detraheris in profundum laci.
qui per superbiam dixerat: in caelum ascendam, ero similis altissimo, 
non solum ad infernum, sed ad infernum ultimum detrahitur. hoc enim 
significat laci profunditas, pro quo in euangelio tenebras exteriores 
legimus, ubi est fletus et stridor dentium.
</p><p>qui te uiderint, ad te inclinabuntur te que prospicient 
(subauditur dicentes): numquid iste est uir qui conturbauit terram, qui 
concussit regna, qui posuit orbem desertum et urbes eius destruxit; 
uinctis eius non aperuit carcerem? et haec uox insultantium est atque 
mirantium, quomodo uastator omnium et ipse uastatus sit. quod autem ait:
 uinctis eius non aperuit carcerem? magnitudo crudelitatis et impietatis
 exprimitur, ut etiam uinctos teneret in carcere; et non sufficerent 
miseris catenae, nisi illos et tenebrarum horror includeret.
</p><p>omnes reges gentium, uniuersi dormierunt in gloria, uir in domo 
sua. tu autem proiectus es de sepulcro tuo quasi stirps inutilis, 
pollutus et obuolutus cum his qui interfecti sunt gladio et descenderunt
 ad fundamenta laci; quasi cadauer putridum non habebis consortium, 
neque cum eis in sepultura. narrant hebraei huiusmodi fabulam: 
euilmarodach qui, patre suo nabuchodonosor uiuente per septem annos 
inter bestias, ante regnauerat, postquam ille restitutus in regno est, 
usque ad mortem patris cum ioachim rege iudae in uinculis fuit; quo 
mortuo, cum rursus in regnum succederet, et non susciperetur a 
principibus, qui metuebant ne uiueret qui dicebatur exstinctus. ut fidem
 patris mortui faceret, aperuit sepulcrum, et cadauer eius unco et 
funibus traxit. et est sensus: sepultis omnibus qui a te interfecti 
sunt, tu solus insepultus iacebis. alii uero locum istum sic 
interpretantur: omnes animae apud inferos aliquam requiem accipient, tu 
solus in extremas tenebras religaberis. omnium enim operieris sanguine 
et uniuersorum te cruor premet uelut obuolutum sanie mortuorum. 
symmachus hunc locum sic transtulit: etiam cum his qui occiduntur in 
bello, non mereberis habere consortium sepulturae. pro eo autem quod nos
 diximus quasi stirps inutilis, et in hebraeo legitur: chaneser nethab, 
aquila interpretatus est: quasi sanies polluta. neser autem proprie 
uirgultum appellatur, quod ad radices arborem nascitur, et quasi inutile
 ab agricolis amputatur; possumus id ipsum saniem tabem que intellegere.
 simul que discimus quod infernus sub terra sit, dicente scriptura: 
usque ad fundamenta laci.
</p><p>tu enim terram tuam disperdidisti, tu populum tuum occidisti. 
iuxta lxx interpretes qui dixerunt: qui terram meam perdidisti, et 
populum meum occidisti, quid dicant, nulla dubitatio est. terram enim 
iudaeam et populum eius israel nabuchodonosor interfecit et perdidit. 
iuxta hebraicum difficilis intellectus est, quomodo terram suam 
perdiderit, et populum suum occiderit; nisi forte hoc sensu accipiendum 
est: eos, quos tibi deus in correptionem dederat, tu penitus perdidisti.
 uel aliter: antiquum assyriorum regnum, te multum superbiente et 
eleuante contra deum ceruicem tuam, omnino destructum est. si enim te 
egisses humiliter et scisses mensuram tuam, assyrius et babylonius 
hucusque regnaret. siue hoc modo: tam crudelis fuisti in externos, ut 
etiam subiectos tibi populos furibundus opprimeres.
</p><p>non uocabitur in aeternum semen pessimorum. praeparate filios 
eius occisione in iniquitate patrum suorum; non consurgent, nec 
hereditabunt terram, neque implebunt facies orbis ciuitatum. omnes 
historiae consentiunt, quod occiso balthasar nepote nabuchodonosor et 
succedente dario in regnum chaldaeorum, nullus de nabuchodonosor 
deinceps stirpe regnarit. hoc ergo scriptura praedicit, quod in tantam 
babylon ueniet uastitatem, ut etiam de semine regio nullus remaneat, sed
 propter impietatem patris omnis soboles deleatur. pro eo autem quod nos
 in ultima parte sententiae transtulimus: neque implebunt facies orbis 
ciuitatum, in hebraeo scriptum est pro ciuitatibus arim, quos nos 
transferre possumus et aduersarios, ut sit sensus: nullus ex semine tuo 
qui cupiat reparare regnum, aduersarius suscitabitur. secundum 
septuaginta interpretes, qui dixerunt: semen pessimum, para filios tuos 
interfectioni propter peccata patris tui, quem sensum habeat, scire non 
ualeo.
</p><p>et consurgam super eos, dicit dominus exercituum; et perdam 
babylonis nomen, et reliquias, et germen, et progeniem, dicit dominus. 
et ponam eam in possessionem hericii et in paludes aquarum; et scopabo 
eam in scopa terens, dicit dominus exercituum. babylonem fuisse 
potentissimam, et in campestribus per quadrum sitam, ab angulo usque ad 
angulum muri, sedecim milia tenuisse passuum, id est, simul per 
circuitum sexaginta quattuor, refert herodotus, et multi alii qui 
graecas historias conscripserunt. arx autem, id est, capitolium illius 
urbis, est turris quae aedificata post diluuium, in altitudine quattuor 
milia dicitur tenere passuum, paulatim de lato in angustias coarctata, 
ut pondus imminens facilius a latioribus sustentetur. describunt ibi 
templa marmorea, aureas statuas, plateas lapidibus auro que fulgentes, 
et multa alia quae paene uideantur incredibilia. hoc totum narrauimus, 
ut ostenderemus quod ad iram dei omnis potentia puluis sit, et fauillae 
et cineri comparetur. si liceret introire barbaras nationes, et uidere 
tantae urbis extrema uestigia, uideremus possessionem hericii, et 
paludes aquarum, et uere completum esse quod nunc esaiae uocibus 
canitur: scopabo eam in scopa terens; exceptis enim muris coctilibus, 
qui propter bestias concludendas post annos plurimos instaurantur, omne 
in medio spatium solitudo est.
</p><p>iurauit dominus exercituum, dicens: si non ut putaui, ita erit, 
et quomodo mente tractaui, sic eueniet ut conteram assyrium in terra 
mea, et in montibus meis conculcem eum; et auferetur ab eis iugum eius, 
et onus illius ab humero eorum tolletur. reuertitur ad praesentia, hoc 
est ad sennacherib regem assyriorum, qui samariam iudaeam que uastauit, 
et excepta hierusalem, deleuit per circuitum omnia; et longe post 
futuris uicina consociat, ut imminens auferatur metus, quia dicere 
poterant audientes. nos praesentem perpetimur obsidionem, iste multis 
post saeculis uentura promittit. est igitur ordo prophetiae, quamquam 
post annos plurimos babylon destruenda sit, et omne penitus stirpis 
assyriorum et chaldaeae seminarium disperdendum; tamen ut non timeatis 
uicinam captiuitatem, iurat dominus, cui etiam non iuranti credendum 
est, quod sua aestimatio non fallatur, et quod mente conceperit, irritum
 non fiat. hoc autem humano loquitur affectu, quod scilicet non fallatur
 qui falli non potest. conteram, inquit, assyrium in terra mea et in 
montibus meis conculcabo eum. una enim nocte centum octoginta quinque 
milia exercitus assyriorum angelo uastante deleta sunt. et auferetur ab 
his qui obsidebantur in hierusalem, iugum eius et graue imperium quod 
omnibus imminebat, et pondus quo premebantur, in ipsum potius 
retrudetur. fugiente enim assyriorum rege in terram suam, liber cum 
populi reliquiis egressus est ezechias. hoc consilium quod cogitaui 
super omnem terram, et haec est manus extenta super uniuersas gentes. 
dominus enim exercituum decreuit et quis poterit infirmare? et manus 
eius extenta, et quis auertet eam? hoc loco quidam arbitrantur generalem
 esse contra omnem orbem prophetiam, et quod uastitas babylonis et 
assyriae ciuitatis typus sit consummationis mundi. quibus nequaquam 
contradicimus, dum sciamus, hic omnem terram assyriorum proprie 
significari, et uniuersas gentes socias regis assyrii demonstratas. 
quidquid autem a domino decretum est, nullius uirtute prohibetur. et 
extentam manum eius et ad percutiendum paratam nemo poterit coercere.
</p><p>anno quo mortuus est rex achaz, factum est onus istud. quattuor 
reges iudaeae titulo prophetae legimus esse praepositos: oziam, ioatham,
 achaz et ezechiam, singulos sibi ordine et sobole succedentes, quorum 
oziam mortuum supra legimus, referente esaia: anno quo mortuus est rex 
ozias, uidi dominum sedentem super solium excelsum et eleuatum. ex quo 
intellegimus et uisionem sedentis domini, et ea quae praecipiuntur 
prophetae, usque ad eum locum ubi scriptum est: sicut terebinthus et 
sicut quercus quae expandit ramos suos, semen sanctum erit germen eius, 
sub ioatham rege prophetatum. tertius succedit achaz filius ioatham 
filii oziae regis iuda, sub quo ascendit rasin, rex syriae, et phacee 
filius romeliae, rex israel, in hierusalem ad proeliandum contra eam, et
 reliqua quae scriptura commemorat. igitur sub achaz usque ad praesentem
 locum, quem nunc exponere nitimur, omnia quae in medio posita sunt, 
uaticinata cognoscimus; quo mortuo quartus, id est ultimus, succedit 
ezechias, sub quo omnis usque ad finem texitur liber. ne laeteris 
philisthaea omnis tu, quoniam comminuta est uirga percussoris tui; de 
radice enim colubri egredietur regulus, et semen eius absorbens 
uolucrem. naturale est quod dicimus: mortuo rege aduersarum gentium, 
semper laetantur inimici, ex rebus nouis bella ciuilia et seditiones ac 
regnandi imperitiam praestolantes.
mortuo igitur achaz peccatore, qui ambulauerat in uiis regum israel et 
cognatione eis fuerat copulatus, intellegimus philisthaeos e uicino 
fuisse laetatos et insultasse israeli, quod maturo rege perdito, 
ezechiae iuueni subiacerent. philisthaeos autem, ut supra diximus, 
palaestinos significat, quos alienigenas uulgata scribit editio, cum hoc
 non unius gentis, sed omnium externarum gentium uocabulum sit. ne, 
inquit, laeteris, o philisthaea, ne insultes populo meo, quos 
percussoris tui achaz uirga confracta sit; quod baculus qui te ferire 
solitus erat, uideatur morte contritus, quod coluber interfectus. pro 
hoc enim nocentior nascetur ezechias regulus, quem graeci uocant 
basiliscum, qui te suo aspectu interficiat et spiritu oris occidat. 
quomodo enim nulla auis reguli aspectum potest illaesa transire; sed 
quamuis procul fuerit, eius ore sorbetur. ita et tu a conspectu regis 
ezechiae totus peribis. et pulchre seruauit metaphoram, quia enim 
serpentem et regulum nominarat, ore eius et spiritu dicit uolucres 
deuorari. quod autem nullus regum iuda sic percusserit philisthiim, 
quomodo eos depopulatus est ezechias, audi regum librum: ipse percussit 
philisthiim usque ad gazam et usque ad terminos eius; a turre custodum 
usque ad urbes munitas. pro eo autem quod nos transtulimus absorbens 
uolucrem, et in hebraeo scriptum est saraph mopheth; interpretari 
potest: serpens uolans, ut sit sensus: de radice colubri nascetur 
regulus, et fructus illius, id est reguli, serpens uolans, ut draconem 
uolantem intellegas.
</p><p>et pascentur primogeniti pauperum et pauperes fiducialiter 
requiescent. cum te percusserit regulus, et draco uolans tuos terminos 
deuastauerit, nequaquam insidiaberis iudae et pauperculum populum meum 
tua fraude terrebis; sed pressus propriis angustiis, flebis calamitatem 
tuam. humiles autem et pauperes, qui non in diuitiis et in potentia, sed
 in meo nomine confidebant, secura pace requiescent, et nullius hostis 
impetum formidabunt.
</p><p>et interire faciam in fame radicem tuam et reliquias tuas 
interficiam. totum per figuras loquitur. est autem sensus, quod, populo 
dei fiducialiter requiescente, siccetur radix philisthiim et omnes 
reliquiae consumentur.
</p><p>ulula porta, clama ciuitas, prostrata est philisthaea omnis; ab 
aquilone enim fumus ueniet, et non est qui effugiat agmen eius. portam 
uocat pro his qui in porta sunt et ciuitatem pro habitatoribus 
ciuitatis. sermonem quoque dirigit ad urbes palaestinorum quod eiulare 
debeant et lugere, ueniente sennacherib, et torrentis modo cuncta 
uastante. sub rege enim ezechia uenit assyrius, et inter ceteras 
nationes uastauit philisthaeos. ad quos loquitur hieremias: ecce aquae 
ascendent ab aquilone et erunt quasi torrens inundans; et operient 
terram et plenitudinem eius, urbem et habitatores illius. ab aquilone 
enim uenit assyrius et de eius ardore egredientes, niniuem et nationes 
ceteras subiugantes. eo tempore quo haec canebantur, fumus ascendebat in
 excelsum, id est: rumor in populos uagabatur per ordinem cunctarum 
gentium, phoenices quoque et palaestinos esse uastandos.
</p><p>quid respondebitur nuntiis gentis? quia dominus fundauit sion et 
in ipsa sperabunt pauperes populi eius. quia dixerat: nullus est qui 
effugiat agmen eius, uidebatur in generali sententia etiam iudas esse 
comprehensus. si, inquit, quaesierint angeli gentis assyriae, quare 
solus iudas euaserit, respondete eis, quia dominus fundauerit sion et 
ipse humilem populum sua uirtute protexerit. pro angelis lxx 
transtulerunt reges, unius aleph litterae errore decepti.
</p><p>15. onus moab; quia nocte uastata est ar, moab conticuit; quia 
nocte uastatus est murus, moab conticuit. de onere et pondere semel 
dixisse sufficiat. hoc tantum breuiter admoneo, quod onus semper tristia
 consequantur. uisionem autem uel statim laeta, uel in fine laeta post 
tristia.
moab prouincia est arabum, in qua fuit balac filius beor, qui conduxit 
hariolum balaam de mesopotamia, ut malediceret israel, ubi et initiatus 
est populus beelphegor. huius metropolis ciuitas ar, quae hodie ex 
hebraeo et graeco sermone composita areopolis nuncupatur, non ut 
plerique existimant quod areos~g, id est martis, ciuitas sit. 
interpretatur autem ar et antidikos~g, id est aduersarius. quantae autem
 fuerit potentiae hieremias testatur, dicens: non est ultra exsultatio 
in moab. et iterum: habuisti fiduciam in munitionibus tuis et in 
thesauris tuis. et iterum: fertilis fuit moab ab adolescentia sua, et 
requieuit in faecibus suis, nec transfusus est de uase in uas, et in 
transmigrationem non abiit, et idcirco permansit gustus eius in eo, et 
odor eius non est immutatus. et in alio loco: quomodo fracta est uirga 
fortis, baculus gloriosus? et post modicum: audiuimus superbiam moab, 
superbus est ualde. sublimitatem eius et arrogantiam, et superbiam et 
altitudinem cordis illius ego scio, ait dominus, et iactantiam eius. 
sicut ergo contra babylonem et philisthiim propheta uaticinatus est, 
quod oppresserit populum iudaeorum, ita nunc uastitas praedicitur 
moabitarum, id est arabiae, ab assyriis et babyloniis. ab utraque enim 
gente uastati sunt, eo tempore quo sennacherib captiuum duxit israel, et
 quando nabuchodonosor subuertit hierusalem. insultauerat enim ad 
utrumque hostem ephraim et iudae, dicente hieremia: allidet manum moab 
in uomitu suo et erit in derisum etiam ipse. fuit enim in derisum tibi 
israel, quasi inter fures reperisses eum. propter uerba ergo tua, quae 
aduersus illum locutus es, captiuus duceris. quod autem ait: nocte 
uastata est ar, moab conticuit, decorum inuectionis principium, ut 
uastaretur in tenebris, qui de incestu patris nocte conceptus est. nisi 
forte noctem pro magnitudine terroris accipimus; et credendum, quia sibi
 confidebat in muris, insidiis eam et cuniculis fuisse superatam. audiui
 quemdam areopolitem, sed et omnis ciuitas testis est, motu terrae magno
 in mea infantia, quando totius orbis litus transgressa sunt maria, 
eadem nocte muros urbis istius corruisse.
</p><p>ascendit domus et dibon ad excelsa in planctum super nabo, et 
super medaba moab ululabit. ne molestum tibi sit quod per historiae uiam
 gradior; ut enim hoc facerem, ipse uoluisti. subauditur autem, domus 
regia urbs dibon ad idola quae in editis posita sunt ascendit; super 
nabo, et super medaba, nobiles ciuitates, ululabit uniuersa prouincia. 
in nabo enim erat chamos idolum consecratum, quod alio nomine appellatur
 beelphegor.
</p><p>in cunctis capitibus eius caluitium, omnis barba radetur. apud 
antiquos barbae capitis que rasura luctus indicium fuit. per haec ergo 
magnitudo moeroris ostenditur, hieremia contra moab eadem conclamante: 
omne caput caluitium, et omnis barba radetur, et in cunctis manibus 
colligatio, et super omne dorsum cilicium.
</p><p>in triuiis eius accincti sunt sacco; super tecta eius et in 
plateis eius omnis ululatus descendet in fletum. non erunt priuatae 
lacrimae, publicum luctum publica lamenta resonabunt; nec matronae, nec 
uirgines, nec aetas parua puerorum, nec fracti senum gressus tenebuntur 
domibus, pudorem et imbecillitatem extrema captiuitas nesciet.
</p><p>clamabit esebon et eleale. nomina ciuitatum moabiticae 
prouinciae, quarum esebon urbs fuit quondam regis amorraeorum, de qua 
idem hieremias: ignis egressus est de esebon et flamma de medio seon. 
interpretatur autem esebon: cogitatio, et ideo hieremias alludens ad 
nomen: contra esebon, ait, cogitauerunt mala.
</p><p>usque iaza audita est uox eorum.
urbs iaza mortuo mari imminet, ubi est terminus prouinciae moabitarum. 
hoc ergo indicat, quod usque ad extremos fines ululatus prouinciae 
personabunt. unde et hieremias ait: de clamore esebon, usque eleale et 
iaza dederunt uocem suam.
</p><p>super hoc expediti moab ululabunt, anima eius ululabit sibi. 
uerbum hebraicum eluse, pro quo aquila ex�mous~g, id est expeditos et 
exertis humeris, symmachus accinctos interpretatus est, quidam putant 
non uiros, sed nomen urbis intellegi, quae hodie appellatur eluza, et 
est in moabitidis partibus sita. possumus autem et hoc dicere, quod 
uniuersa pugnatorum fortitudo corruerit, et mutuis fletibus omnis terra 
resonarit. sin autem eluse, ut aquila uoluit, exertis humeris 
intellegantur, ille nobis sensus suggeritur, quod ad plangendum cuncti 
nudauerint pectora.
</p><p>cor meum ad moab clamabit. propheta loquitur dolentis affectu, 
uel quod hostes quoque creatura dei sint, in quos tot mala superueniant;
 uel quod tantis calamitatibus opprimendi, ut etiam inimicis miserabiles
 fiant. idipsum hieremias ait: propterea cor meum ad moab quasi tibia 
resonabit.
</p><p>uectes eius usque ad segor uitulam conternantem. et hieremias: a 
segor, inquit, usque ad oronaim uitulam conternantem. de hac et in 
libris quaestionum hebraicarum diximus, et nunc breuiter annotamus, quod
 ipsa sit quinta urbs post sodomam et gomorram, adamam et seboim, quae 
ad preces lot parua seruata est. appellatur que bala, id est absorpta, 
tradentibus hebraeis, quod tertio terrae motu prostrata sit. ipsa est 
quae hodie syro sermone uocatur zoora, hebraeo segor, utroque paruula. 
possumus uitulam conternantem pro perfecta aetate accipere. sicut enim 
tricesimus annus in hominibus, ita in pecudibus ac iumentis tertius 
robustissimus est. uectes quoque pro terminis, et robore intellege, eo 
quod segor in finibus moabitarum sita sit, diuidens ab eis terram 
philisthiim.
</p><p>per ascensum enim luith flens ascendet. et hieremias: per 
ascensum luith plorans ascendet in fletum. intellegimus autem cliuum 
esse itineris quod ducit ad assyrios, et per hoc captiuitatem 
significari.
</p><p>et in uia oronaim clamorem contritionis leuabunt. rursum 
hieremias: uox clamoris oronaim, uastitas et contritio magna. longum 
est, si uelim de singulis dicere, cum perspicuum sit uel urbium in moab,
 uel locorum esse nomina, quae deserunt transmigrantes.
</p><p>aqua enim nemrim desertae erunt. hoc oppidum super mare mortuum 
est, salsis aquis et ob hoc ipsum sterilibus. siue autem allusit ad 
nomen, siue quod ante non fuerat, post uastitatem accidit, ut etiam 
aquae in amaritudinem uerterentur.
</p><p>quia aruit herba, defecit germen, uiror omnis interiit. non ut 
quidam putant, uere propter steriles nemrim aquas omnis herba exaruit, 
sed per metaphoram scriptura loquitur. et est sensus: in cuncto moab 
aqua nemrim erunt salsae et amarae; quomodo ibi nulla herba pullulat, 
sic totam prouinciam siccitas consequetur, id est a segor usque ad 
oronaim, a finibus usque fines.
id ipsum hieremias: aquae nemrim pessimae erunt.
</p><p>secundum magnitudinem operis, et uisitatio eorum; ad torrentem 
salicum ducent eos. pro salicibus in hebraeo legimus arabim, quod potest
 et arabes intellegi, et legi orbim, id est uilla in finibus eorum sita,
 cuius a plerisque accolae in monte oreb eliae praebuisse alimenta 
dicuntur, quod nomen propter ambiguitatem transfertur et in coruos, 
atque occidentem loca que campestria. est autem sensus: iuxta morbi 
magnitudinem erit uisitatio. uisitationem hic non pro remedio, sed pro 
plaga accipe. uisitabo, inquit, in uirga iniquitates eorum et in 
uerberibus peccata eorum. torrentem salicum, babyloniae accipe flumina, 
de quibus dauid: in salicibus in medio eius suspendimus organa nostra; 
siue uallem arabiae, per quam pergitur ad assyrios.
</p><p>quoniam circuibit clamor terminum moab, usque ad agallim ululatus
 eius et usque ad puteum elim clamor eius. eadem prope omnia et 
hieremias scribit. sunt autem urbes et loca moabitarum, in quibus clamor
 et eiulatio captiui populi describitur.
</p><p>quia aquae dibon repletae sunt sanguine. ubi prius erat luxuria 
propter irriguos agros et fontes iugiter emanantes, ibi prae multitudine
 interfectorum riui sanguinis fluent.
</p><p>ponam enim super dibon additamenta his qui fugerint de moab 
leonem, et reliquiis terrae. ne quis scriptoris uitium putet et errorem 
emendare dum uult, faciat, una urbs et per m et per b litteram 
scribitur: e quibus dimon silentium interpretantur; dibon, fluens. 
indito utroque nomine propter latices qui tacite fluant, usque hodie 
indifferenter et dimon et dibon hoc oppidulum dicitur. quod autem ait: 
ponam super dibon additamenta, et quaestionem facere uidebatur, quid 
esset, sequenti uersiculo demonstrauit dicens: his qui fugerint de moab 
leonem, et reliquiis terrae; ut etiam qui fuga lapsi sunt, a bestiis 
consumantur. quamquam et per metaphoram leonem, regem hostium possumus 
intellegere, ut potentiam eius quasi rugitum nemo possit euadere.
</p><p>16. emitte agnum, dominatorem terrae, de petra deserti ad montem 
filiae sion. quod interpretamur, non est historia, sed prophetia. omnis 
autem prophetia aenigmatibus inuoluitur et praecisis sententiis, dum de 
alio loquitur, transit ad aliud; ne si ordinem scriptura conseruet, non 
sit uaticinium, sed narratio. et est sensus: o moab, in quam 
desaeuiturus est leo, et de qua ne reliquiae quidem saluari poterunt, 
habeto solatium hoc: egredietur de te agnus immaculatus qui tollat 
peccata mundi, qui dominetur in orbe terrarum. de petra deserti, hoc 
est, de ruth, quae mariti morte uiduata, de booz genuit obed et de obed 
iesse, et de iesse dauid, et de dauid christum. montem autem filiae 
sion, aut ipsam urbem hierosolymam interpretabimur, aut iuxta sacratam 
intellegentiam, ecclesiam, quae sit in uirtutum culmine constituta.
</p><p>et erit, sicut auis fugiens, et pulli de nido auolantes, sic 
erunt filiae moab in transcensu arnon. redit ad ordinem quem ceperat: 
cum posuero, inquit, his qui fugerint de moab et reliquiis terrae leonem
 saeuissimum, qui eorum artus ossa que confringat, tunc pauidi auolabunt
 et omnes filiae, id est uillae et urbes prouinciae moab, in transcensu 
arnon migrabunt, qui est terminus amorraeorum et moabitarum. transcensum
 autem et hic ponens, captiuitatem significat.
</p><p>ini consilium, coge concilium; pone quasi noctem umbram tuam in 
meridie, absconde fugientes, et uagos ne prodas. habitabunt apud te 
profugi mei. moab, esto latibulum eorum a facie uastatoris, finitus est 
enim puluis, consummatus est miser, defecit qui conculcabat terram. pro 
misero in hebraico legitur sod, quod potest et uastator intellegi.
loquitur autem ad moab, ut consilium salutis inueniat, et senibus 
congregatis, cogat salutare concilium. uis, inquit, saluus esse et dei 
misericordiam promereri? in clara luce et aperta fuga populi mei, tu 
quasi nox et umbra esto, suscipe fugientes uagos que ne prodas. et hoc 
quare dixerit, statim infert: habitabunt apud te profugi mei. uastata 
enim hierusalem et omni iudaea quae confinis est moabitis, ad te meus 
populus transmigrabit. esto igitur latibulum eorum, nec timeas impetum 
uastatoris, quia sicut puluis cito transibit, et depopulator uniuersae 
terrae, qui conculcabat eam, et suis pedibus subiciebat, aura flante 
disperiet. quidam locum hunc male de antichristo interpretantur, ut 
putent sanctos eo tempore propter uiciniam urbis hierosolymae ad arabas 
transituros et nunc eis praecipi, ne prodant fugientes ad se.
</p><p>et praeparabitur in misericordia solium, et sedebit super illud 
in ueritate, in tabernaculo dauid, iudicans et quaerens iudicium, et 
uelociter reddens quod iustum est. hebraei locum istum sic 
interpretantur: fugato assyrio, regnabit iudae ezechias uir iustus et 
retinebit solium dauid, subiectum sibi populum dei iudicans in ueritate.
 alii de christo intellegunt. finito antichristi puluere, et uastatore 
sublato, qui conculcabat uniuersam terram, rex christus adueniet, qui 
sedebit in tabernaculo dauid, et in die iudicii reddet cunctis pro 
operibus suis. nec est ulla dubitatio, quin capitulum hoc de christo 
uaticinetur. sed nos et in primo aduentu idipsum intellegere possumus, 
atque in ecclesiae tabernaculo demonstrare, quod in omni terra moab 
ecclesiarum tropaea surgentia christi testentur imperium.
</p><p>audiuimus superbiam moab, superbus est ualde; superbia eius et 
arrogantia eius et indignatio eius, plusquam fortitudo eius. idcirco 
ululabit moab ad moab, uniuersus ululabit; his qui laetantur super muros
 cocti lateris, loquimini plagas eius. rursum ad praesentia redit et 
superbiae arguit moab, quod multo plus elatus sit quam eius fortitudo 
poscebat et propter hanc superbiam ululaturus sit moab ad moab, id est: 
populus ad urbem, uel metropolis ad prouinciam, et cuncta ululatibus 
terra resonabit super muros cocti lateris, de quibus et hieremias ait: 
ideo super moab eiulabo et ad moab uniuersum clamabo, ad uiros muri 
fictilis lamentantes. per haec autem et potentiam pristinae felicitatis,
 et plagas repentinae subuersionis ostendit.
</p><p>quoniam suburbana esebon deserta sunt, uinea sabama. inter esebon
 et sabama uix quingenti passus sunt, et per metaphoram uineae omnis 
prouinciae significat uastitatem.
</p><p>domini gentium exciderunt flagella eius. seruat translationem 
quam coeperat, ostendens reges gentium, qui uastauerant moab, omnes 
uiculos castella que depopulatos.
</p><p>usque ad iazer peruenerunt; errauerunt in deserto; propagines 
eius relictae sunt; transierunt mare. flagella et propagines populum 
fugitiuos que eius intellege; et transitum maris captiuitatem in 
babylonem, de qua postea lecturi sumus: onus deserti maris.
</p><p>super hoc plorabo in fletu iazer, uinea sabama; inebriabo te 
lacrima mea, esebon et eleale. uox plangentis prophetae et magnitudinem 
uastitatis lacrimarum magnitudine contestantis, flentis que uineam iazer
 et sabama, et esebon et eleale, urbes quondam ualidissimas, assyrio 
putante succisas.
</p><p>quoniam super uindemiam tuam, et super messem tuam uox calcantium
 irruit. calcatores uuarum et uindemiae laetitiam congregantes, hostium 
exercitus intellege et quod in ipso laetitiae tempore captiuitatis 
tempus aduenerit.
</p><p>et auferetur laetitia, et exsultatio de carmelo. idioma 
scripturarum est, quod semper carmelum montem opimum atque nemorosum, 
qui ptolemaidi imminet, et in quo orauit elias, fertilitati et 
abundantiae comparet, ac per hoc significat omnem laetitiam et 
fertilitatem de uberrimis quondam urbibus auferendam.
</p><p>et in uineis non exsultabit, neque iubilabit.
subauditur prior uindemiator, id est colonus moabitidis prouinciae. denique statim subiecit:
</p><p>uinum in torculari non calcabit qui calcare consueuerat; uocem 
calcantium abstuli. nequaquam in uindemia laetus uindemiator celeuma 
cantabit, sed ubique hostilis uastitas, et uictorum orietur clamor.
</p><p>super hoc uenter meus ad moab quasi cithara sonabit et uiscera 
mea ad murum cocti lateris. ne quis putaret planctum prophetae 
exsultationis indictum, per quam inimicos populi israel gauderet esse 
captiuos, ex affectu et ex intimo cordis dolore, et potentissimam 
quondam urbem subrutam lugere se dicit.
</p><p>et erit, cum apparuerit quod laborauit moab super excelsis suis, 
ingredietur ad sancta sua ut obsecret, et non ualebit. ultima miseria 
est, nec in his, quos semper uenerata est, habere subsidium. deserta, 
inquit, uiribus tuis, et cunctis propugnatoribus interfectis, perges ad 
idola, delubra ueneraberis, et nec in illis reperies auxilium, quibus 
uastitas te cum communis adueniet.
</p><p>hoc uerbum quod locutus est dominus ad moab ex tunc. ex quo putas
 tempore? uidelicet ex eo, quo creatus est moab. et dominus ait: 
moabitae et ammonitae non intrabunt in ecclesiam dei. siue ex tunc pro 
antiquo tempore intellegamus, quod olim diuina sententia ista decreta 
sint, non quod praescientia dei causam uastitatis attulerit; sed quod 
uastitas futura dei maiestati praenota sit.
</p><p>et nunc locutus est dominus, dicens: in tribus annis quasi anni 
mercenarii auferetur gloria moab super omni populo multo, et relinquetur
 paruus et modicus nequaquam multus. prophetia ista, ut supra diximus, 
mortuo achaz contra moabitas dirigitur, regnante ezechia, sub quo decem 
tribus a sennacherib rege assyriorum in captiuitatem ductae sunt. itaque
 sicut mercenarius solis exspectat occubitum et diebus ac noctibus finem
 operis praestolatur, ut statutam mercedem accipiat, sic et post tres 
annos et moab, assyrio ueniente, delebitur, et uix pauci relinquentur in
 terra, qui subrutas habitent ciuitates, et desertos agros exerceant. 
potest et de babylonica captiuitate praedici, quod post captam 
hierusalem, et transitum annorum trium, moab a chaldaeis uastanda sit, 
siue quod in trium annorum spatio nulla eis danda sit requies.
</p><p>17. onus damasci: ecce damascus desinet esse ciuitas; et erit 
sicut aceruus lapidum in ruina. derelictae ciuitates aroer gregibus 
erunt et requiescent ibi, et non erit qui exterreat. et cessabit 
adiutorium ab ephraim et regnum a damasco, et reliquiae syriae sicut 
gloria filiorum israel erunt, dicit dominus exercituum. post babylonem 
et philisthaeos et moab, ad damascum, id est aram, sermo conuertitur, 
quae et ipsa regalis quondam ciuitas fuit, et in omni syria tenuit 
principatum; necdum florebant antiochia et laodicia et apamia, quas 
urbes, post alexandrum et macedonum imperium, auctas esse cognouimus. 
quia igitur semper decem tribubus contra iudam praebebat auxilium, ut 
regum et paralipomenon narrat historia, etiam ipsis uastitatem ab 
assyriis appropinquare significat, dicente rege assyriorum: cepi arabiam
 et damascum et samariam. sicut enim illas cepi et uniuersa regna, 
capiam et te. et in regum uolumine legimus: ascendit rex assyriorum 
damascum, et cepit eam, et transtulit in cyrenem. rasin quoque 
interfecit, qui erat rex damasci, quae omnia, ezechia hierosolymis 
regnante, perpessa est. ecce, inquit, damascus desinet esse ciuitas; iam
 uicina captiuitas est; iam assyrius suum mouit exercitum. et erit sicut
 aceruus lapidum in ruinam, ut tantummodo parietinae ac pristinae 
potentiae uestigia in ruinarum magnitudine demonstrentur. derelictae 
ciuitates aroer gregibus erunt. aroer myrice interpretatur, quae proprie
 arbor in solitudine et salsa humo nascitur, et per hoc uastitas 
demonstratur. requiescent ibi. subauditur greges, et non erit qui 
exterreat.
tanta enim erit solitudo, ut nec insidiator timendus sit. et cessabit 
adiutorium ab ephraim: nequaquam decem tribus in illa contra iudam 
habebunt auxilium. et regnum a damasco: apo~g koinou~g subauditur 
cessabit. quando autem dicit cessare regnum et quiescere, non perpetuam 
significat uastitatem, sed aufert in praesens potentiam, per quam in 
omni syria ante regnabat. et reliquiae syriae sicut gloria filiorum 
israel erunt, dicit dominus exercituum. quomodo, inquit, decem tribus 
assyrio populante deletae sunt, et omnis gloria earum in captiuitatem 
ducta est; sic pauci, qui in damasco resederint, immutabuntur et 
habebunt gentis gloriam sociae. gloriam per ironiam dictam accipe pro 
ignominia. hoc autem totum fiet, quia dominus locutus est, cuius uerba 
irrita esse non possunt. quidam hanc prophetiam eamdem putant esse, quam
 in hieremia legimus: dissoluta est damascus, uersa est in fugam, tremor
 apprehendit eam, angustia et dolores tenuerunt eam quasi parturientem. 
et iterum: succendam ignem in muro damasci et deuorabit moenia benadab. 
sed sciendum quod ab hieremia babylonia captiuitas damascenae urbis 
describitur, id est paucorum quos assyriorum rex reliquerat in ea. 
esaias autem uicinam ab assyriis captiuitatem nuntiat. alii aestimant de
 romana captiuitate praedici, quoniam et iudaeorum captus est populus, 
et damascus (cui imperabat areta) similem sustinuit seruitutem, ut 
cuncta quae super eam scripta sunt, ad christi tempus et ad apostolorum 
mysteria transferantur.
</p><p>et erit in die illa, attenuabitur gloria iacob et pingues carnes 
eius marcescent. quando, inquit, damascus capta fuerit et ciuitas esse 
desierit, et talis eam gloria coronauerit, qualis coronauit israel, id 
est decem tribus; tunc omne praesidium, et pinguissimae carnes, et 
refugium emarcescet iacob; nequaquam enim habebit, quibus iunctis uastet
 hierusalem. legimus supra quod ascenderit rasin rex syriae et phacee 
filius romeliae rex israel in hierusalem ad proeliandum contra eam. 
nuntiatum que sit domui dauid: requieuit syria super ephraim, de quibus 
propheta loquitur ad achaz: noli timere, et cor tuum ne formidet a 
duabus caudis titionum fumigantium horum, in ira furoris rasin regis 
syriae et filii romeliae, eo quod consilium inierit contra te syria 
pessimum ephraim et filius romeliae. et erit sicut congregans in messe 
quod restiterit, et brachium eius spicas leget; et erit sicut quaerens 
spicas in ualle raphaim. et relinquetur in eo sicut racemus, et sicut 
excussio oleae duarum aut trium oliuarum in summitate rami, siue 
quattuor aut quinque in cacuminibus eius fructus eius, dicit dominus 
deus israel. qui praesentem damasci uastitatem sub romano intellegunt 
regno, haec de apostolis significata contendunt, quod quomodo paucae 
spicae et oliuae remanere soleant in agro uel in arboribus, sic 
reliquiae israel saluentur; maxime quia sequatur: in die illa 
inclinabitur homo ad factorem suum et oculi eius ad sanctum israel 
respicient, id est ad christum. duas oliuas, et tres, et quattuor, et 
quinque, quattuordecim apostolos interpretantur, id est duodecim qui 
electi sunt, et tertiumdecimum iacobum, qui appellatur frater domini; 
paulum quoque apostolum uas electionis. qui uero assyriorum temporibus 
putant completa quae dicta sunt, hoc uolunt intellegi, quos sub assyria 
captiuitate damascus non sit omnino deleta, sed translatis quibusdam in 
cyrenem, alia pars cultorum terrae dimissa sit, quae et ipsa postea 
babylonio uastante deleta est, donec sub macedonibus et ptolemaeis 
rursum instauraretur, et in aduentu christi esset quidem ciuitas, sed 
non tantae potentiae quantae antea fuerat. et est sensu: tam pauci 
remanebunt in damasco, quam solent post messores paucae remanere spicae,
 quas in ualle raphaim latissima et potentissima solent pauperes legere;
 uel in olea paucae oliuae, quae diligentiam legentis euaserint.
</p><p>in die illa inclinabitur homo ad factorem suum et oculi eius ad 
sanctum israel respicient. et non inclinabitur ad altaria, quae fecerunt
 manus eius, et quae operati sunt digiti illius; et non respicient lucos
 et delubra. hoc christi temporibus putant esse completum, quando 
destructo regno damasci, perpetuum saluatoris successit imperium et 
idololatriae error est imminutus. pia quidem uoluntas interpretantium, 
sed non seruans historiae ordinem. nos autem dicimus, quod subuersa 
damasco, et decem tribubus ductis in assyrios, residui tribuum qui erant
 ex israel, ad ezechiae litteras conuersi sint ad cultum dei et ad 
templum hierusalem aduenerint, sicut paralipomenon narrat historia. 
deleta ergo damasco, conuertentur homines ad factorem suum, id est, ad 
eum qui eos creauit, et oculi eorum nequaquam idola quae fecerant in 
bethel et in dan, sed deum respicient, contemnentes delubra et altaria, 
quae operati sunt digiti eorum.
</p><p>in die illa erunt ciuitates fortitudinis eius derelictae sicut 
aratra, et segetes quae derelictae sunt a facie filiorum israel, et erit
 deserta.
hoc non loquitur contra damascum, sed contra decem tribus, quae 
uocabantur israel; ut quomodo ad aduentum ex aegypto populi dei, omnes 
gentes quae incolebant terram repromissionis, subito pauore conterritae 
aratra dimiserunt, aceruos que frugum et media opera, salutem pedibus 
requirentes; sic et terra israel multo tempore desolata permaneat. unde 
miror pro aratris et aceruis frugum uoluisse aquilam interpretari: 
testam et emir; symmachum: siluam et amir; lxx: amorraeos et euaeos. 
solus theodotio hebraicum uerbum posuit: ars et emir, quod apud eos 
emendatius legitur hores et amir, id est: uomeres et acerui segetum.
</p><p>quia oblita es dei saluatoris tui et fortis adiutoris tui non es 
recordata. ista, inquit, perpetieris, o israel, quia reliquisti deum 
saluatorem tuum, qui te liberauit ex aegypto, qui tibi gentes subiecit 
inimicas; et adiutoris tui non es recordata. propterea plantabis 
plantationem fidelem et germen alienum seminabis. hoc pressius et per 
ironiam legendum. quia, inquit, oblita es dei saluatoris tui, et fortis 
adiutoris tui non es recordata; num idcirco plantare debebis 
plantationem fidelem, et non potius alienum seminare germen, quod hostis
 eripiat? uel certe sic: filios meos, qui de populi mei stirpe generati 
sunt, ideo fundasti in terra, ut eos alienos et pessimos facias.
</p><p>in die plantationis tuae labrusca et mane semen tuum florebit. 
ablata est messis in die hereditatis et dolebit grauiter. hos, inquit, 
operum tuorum fructus capies; uitis tua sorec degenerabit in labruscam, 
semen tuum spem promittet in germine; sed cum maturitas aduenerit, ab 
alio demetetur. et tunc dolebis grauiter, quando sperata et paene iam 
tenta perdideris.
</p><p>uae multitudini populorum multorum, ut multitudo maris sonantis; 
et tumultus turbarum, sicut sonitus aquarum multarum; sonabunt populi, 
sicut sonitus aquarum inundantium; et increpabit eum, et fugiet procul; 
et rapietur sicut puluis montium a facie uenti, et sicut turbo coram 
tempestate. in tempore uesperae et ecce turbatio in matutino, et non 
subsistet. haec est pars eorum, qui uastauerunt nos et sors diripientium
 nos. qui superiorem damasci captiuitatem a romanis illatam aestimant et
 hoc quod scriptum est: inclinabitur homo ad factorem suum et oculi eius
 ad sanctum israel respicient, ad christi et apostolorum tempora 
referunt. nec non illud quod sequitur: plantabis plantationem fidelem, 
et germen alienum seminabis; in die plantationis tuae labrusca, et 
cetera, de infidelitate sentiunt iudaeorum. et hoc capitulum quod nunc 
proposuimus, super ethnicis interpretantur, qui persequuntur ecclesiam. 
illud quoque quod sequitur: increpabit eum et fugiet procul, de diabolo 
accipiunt, tropologica interpretatione uastitatem persecutorum et 
daemonum demonstrantes. nos autem coeptum sequimur ordinem et historica 
fundamenta historico culmine protegimus. uae, inquit, uniuersis 
gentibus, quae militauerunt contra populum meum, quarum tantus impetus 
fuit, ut maris fluctibus coaequandus sit. sed cum uenerint saeuientes et
 inundauerint terram meam, tunc princeps earum sennacherib ab eo fugiet 
increpatus, et sicut puluis uento raptante dispergitur, et turbo in 
sublime uoluitur in tempestate, sic ille appropinquabit quidem 
hierusalem, obsidens eam, sed percutietur ab angelo; ueniet mane et 
deletum potentiae suae uidebit exercitum. et: haec erit pars eorum qui 
uastauerunt nos. hoc propheta loquitur uel ex persona populi, uel se 
ipsum iungens genti suae. postea legimus: egressus est angelus domini et
 percussit in castris assyriorum centum octoginta quinque milia; et 
surrexerunt mane, et ecce omnes cadauera mortuorum. et egressus est, et 
abiit, et reuersus est sennacherib rex assyriorum et habitauit in 
niniue.
</p><p>18. uae terrae cymbalo alarum quae est trans flumina aethiopiae. 
uerbum hebraicum selsel, quod symmachus sonitum, theodotion aues 
interpretati sunt, et nos in cymbalum uertimus, aquila bis umbram 
transtulit. sed sciendum quod umbra sel dicitur, hic autem syllaba ipsa 
geminatur.
ex quo possumus dictum intellegere: uae terrae, quae in umbra alarum 
suarum pollicetur auxilium. et cum scriptura dicat: qui habitat in 
adiutorio altissimi, in protectione dei caeli commorabitur; pro quo in 
hebraeo scriptum est: in umbra omnipotentis commorabitur. ipsam dei 
similitudinem habere se iactans, et in periculis constituta aliis 
suffragari repromittit. significat autem siue no, aegypti ciuitatem, 
quae nunc alexandria dicitur, siue aegyptum, in qua semper hierusalem 
quasi super quassatam arundinem innixa est, quae confracta manum 
perforat incumbentis. et est hic ordo pulcherrimus; ut quomodo in priori
 uisione sermo propheticus damasco minabatur, quod decem tribus in illa 
habuerint auxilium, misericordiam dei non rogantes; sic etiam nunc 
aegypto uastitas praedicetur, ob cuius auxilium dei neglecta sit 
inuocatio. ipsa est enim terra, quae est trans flumina aethiopiae, id 
est, trans riuos nili fluminis, quem de aethiopia in aegyptum fluere 
nemo dubitat. potest aegyptus alarum cymbalum dici propter uelocitatem 
frugum; uelox quippe et concitus auium uolatus reddit cymbali sonitum. 
quidam ex eo quod sequitur:
</p><p>qui mittit in mari legatos, et in uasis papyri super aquas, 
romanum regnum intellegunt et omnem historiam referunt ad uespasiani et 
titi tempora, a quibus hierosolyma subuersa est. sed hoc fidei nostrae 
non conuenit, ut minetur dominus regno romano, quare impiam gentem 
subuerterit, et rursum in montem sion dicat munera deferenda, nisi forte
 et haec spiritaliter in ecclesia accipiamus. qui mittit in mari legatos
 et in uasis papyri super aquas. ite, angeli ueloces, ad gentem 
conuulsam et dilaceratam, ad populum terribilem, post quem non est 
alius, ad gentem exspectantem et conculcatam, cuius diripuerunt flumina 
terram eius. apud hebraeos et aegyptus et aegyptius et aegyptii, uno 
uocabulo nuncupantur mesraim. hoc dictum sit, ne quis in uerbo haereat, 
cum pro genere feminino masculinum inuenerit, id est, pro terra hominem,
 quia et nunc dicitur: qui mittit in mari legatos, hoc est: ipsa 
mesraim, ipse aegyptius, eo quod de alexandria, quae tunc, ut diximus, 
no uocabatur, legati missi sunt hierosolymam et in uasis papyri, id est,
 epistolis siue nauibus, suum illis auxilium promittentes, dixerint: ite
 uelociter ad iudaeorum gentem conuulsam, et assyriorum impugnatione 
laceratam, ad populum quondam terribilem, qui dei utebatur imperio, ad 
cuius potentiam nullus alius comparandus est. ad gentem, quae dei semper
 exspectabat auxilium, et nihilominus ab hominibus conculcatur, cuius 
terram flumina, id est, diuersi reges depopulati sunt. alii autem 
putant, quod apostropha dirigatur ad dominum, et sit sensus: o deus, qui
 mittis in mare saeculi istius prophetas, et quasi per epistolas 
nauigantes, populum commonens, tuis imperas nuntiis. ite uelociter ad 
gentem meam laceratam atque conuulsam, ad populum robustissimum, qui 
omnibus quondam in circuitu gentibus terrori fuit, qui semper dei 
exspectauit auxilium et pro peccatorum magnitudine, quod sperat, non 
meretur accipere; cuius diuersarum gentium reges uastauere terram et 
cetera quae sequuntur. eusebius caesariensis historicam interpretationem
 titulo repromittens, diuersis sensibus euagatur, cuius cum libros 
legerem, aliud multo reperi, quam indice promittebat. ubicumque enim eum
 historia defecerit, transit ad allegoriam, et ita separata consociat, 
ut mirer eum noua sermonis fabrica in unum corpus lapidem ferrum que 
coniungere. hoc breuiter admonui, ne quis nos putet ex illius fontibus 
mutuasse quae dicimus; nam et in praesenti capitulo aduersum iudaeos et 
hierosolymam dicit prophetiam dirigi, quod in principio fidei 
christianae ad totas gentes epistolas miserint, ne susciperent passionem
 christi; et miserint usque ad aethiopiam et occidentalem plagam, totum 
que orbem huius blasphemiae disseminatione compleuerint.
</p><p>omnes habitatores orbis qui moramini in terra, cum eleuatum 
fuerit signum in montibus, uidebitis et clangorem tubae audietis. 
cunctae, inquit, gentes, per circuitum, quando meam iussionem, quas 
signum in montibus eleuatum, meum que imperium, quasi clangorem tubae 
sublimiter resonantis audieritis, tunc uidebitis quid praeceperim.
</p><p>quia haec dicit dominus ad me: quiescam et considerabo in loco 
meo. quid est quod locutus est dominus ad prophetam? hoc quod sequitur: 
donec ueniant quae praecepi, in mea sede requiescam; ut iudaei putant, 
in templo; ut nos, in caelestibus. et considerabo, inquit, qui rerum 
finis adueniat.
</p><p>sicut meridiana lux clara est, et sicut nubes roris in die 
messis. sicut in toto die nihil est clarius meridie, quando sol de medio
 caelo rutilat et omnem orbem pariter illustrat, et sicut in aestu et 
calore torrente, quando nudus messor excoquitur, et operis magnitudinem 
anhelitus probat, gratissima est roris temperies, si arentes stipulas 
matutinus humor secabiles faciat; ita meus sermo, quem considerabo in 
loco meo, cunctis in me credentibus gratus adueniet.
</p><p>ante messem enim totus effloruit, et immatura perfectio 
germinauit, et praecidentur ramusculi eius falcibus, et quae derelicta 
fuerint, abscindentur et excutientur. et relinquentur simul auibus 
montium et bestiis terrae, et aestate perpetua erunt super eum uolucres 
et omnes bestiae terrae super illum hiemabunt. quia de meridie dixerat, 
et nubem roris in aestate ac messe praemiserat et ab agricultura 
translationem sumpserat, seruat eam in reliquis, describens aegypti 
superbiam, et populi illius uastitatem, et cadauera per uniuersam 
prouinciam, quae a uolucribus deuoranda sint.
quomodo enim ante maturitatem segetes erumpentes, cito pereunt, et 
antequam perfectio temporis ueniat, germinantes inutiles sunt. sic, 
inquit, aegyptii populi quasi rami inutiles falcibus praecidentur et 
cunctae propagines nudabuntur. ac ne putares eum de uinea dicere, et non
 de hominibus, uertit metaphoram in historiae ueritatem. et 
relinquentur, inquit, simul auibus montium et bestiis terrae. aues enim 
et bestiae non abscisos arborum ramos, sed cadauera deuorant. legamus 
plenius hiezechiel, ubi prophetat contra pharaonem et contra aegyptum; 
et haec omnia apertissime scripta reperiemus. quod que dicit: aestate 
perpetua erunt super eum uolucres et omnes bestiae super illum 
hiemabunt, aut uere interfectorum significat multitudinem, aut per 
eamdem translationem demonstrat, quod a cunctis gentibus uastandus sit.
</p><p>in tempore illo deferetur munus domino exercituum a populo 
diuulso et dilacerato, a populo terribili, post quem non fuit alius; a 
gente exspectante, exspectante et conculcata, cuius diripuerunt flumina 
terram eius, ad locum nominis domini exercituum montem sion. post 
aegypti uastitatem et deletum eius imperium, nequaquam israel in umbrae 
illius uanitate confidet, sed reuertetur ad dominum, et sua munera 
deferet ad montem sion, id est, in templum eius, et illum solum rogans, 
cuius uerum aeternum que praesidium est. hoc autem sub zorobabel et 
iesu, et ezra ac neemia factum intellegimus. lxx, pro eo quod nos 
diximus: exspectantem, exspectantem, et in hebraico scriptum est, 
sperantem, sperantem, e contrario interpretati sunt anelpiston~g, id est
 non sperantem. et ob hanc causam dederunt occasionem eusebio, ut hoc de
 gentibus magis, quae nec spem habeant nec testamentum dei nec prophetas
 intellegendum putauerit, quam de iudaeis; quod ab ipsis postea 
ecclesiae, quae in specula constituta est, dona mittenda sint, et 
offerendae uictimae spiritales.
</p><p>19. onus aegypti. ecce dominus ascendet supra nubem leuem, et 
ingredietur aegyptum, et mouebuntur simulacra aegypti a facie eius, et 
cor aegypti tabescet in medio eius. moris est scripturarum obscuris 
manifesta subnectere et quod prius sub aenigmatibus dixerint, aperta 
uoce proferre. unde et in praesenti loco, quia contra aegyptum fuerat 
comminatus: uae terrae obumbranti alis, quae est trans flumina 
aethiopiae, et cetera quae propheticus sermo contexuit. nunc 
manifestiorem fecit intellegentiam, et ad ipsam comminans aegyptum 
loquitur, quod nequaquam per angelos, sed ipse dominus ueniat super 
nubem leuem, id est uelocem, et ingrediatur aegyptum, et idola aegypti 
contremiscant, tabescat que cor fortium, et hieremiae uaticinium 
compleatur: disperdam simulacra, et cessare faciam idola de memphis. 
quidam totam hanc prophetiam ad saluatoris tempora referunt, quando 
ingressus est super nubem leuem, id est corpus humanum quod ex uirgine 
assumpserat, nullo humanae commixtionis semine praegrauatum; siue quod a
 nube leui portatus sit, id est corpore uirginali, et ad ingressum eius 
omnes daemones contremuerint, tunc que prima idolorum ruina fuerit, 
praesentiam domini ferre non sustinens.
</p><p>et concurrere faciam aegyptios aduersus aegyptios; et pugnabit 
uir contra fratrem suum; et uir contra amicum suum; ciuitas aduersus 
ciuitatem et regnum aduersus regnum. ingresso aegyptum domino, et 
potentissimam gentem sui praesentia destruente, erit prima uictoria 
dissidere aegyptios contra aegyptios, et aduersum se rebelli odio 
dimicare. quo temporibus assyriorum et nabuchodonosor regis babylonii 
factum esse, manifestum est, aliis sedentibus et aliis repugnantibus. 
quod autem haec de babylonica captiuitate praedicat, hieremias testis 
est, dicens: uitula elegans atque formosa aegyptus, stimulator ab 
aquilone ueniet ei. et rursum: confusa est filia aegypti et tradita in 
manu populi aquilonis. hiezechiel quoque pari prophetiae auctoritate 
consentiens: et cessare, inquit, faciam multitudinem aegypti in manu 
nabuchodonosor regis babylonis. et iterum: confortabo brachia regis 
babylonis, dabo que gladium meum in manu eius, et confringam brachia 
pharaonis. et scient quia ego dominus, cum dedero gladium meum in manu 
regis babylonis; et extenderit eum super terram aegypti, et dispergam 
aegyptum in nationes. si autem ad tempora referimus saluatoris, illud de
 euangelio sumamus exemplum: nolite putare quod ueni pacem mittere super
 terram; non ueni pacem mittere, sed gladium. ueni enim diuidere uirum 
aduersus proximum suum, et filiam contra matrem suam, et nurum contra 
socrum suam, et inimici hominis domestici eius. et rursum in alio loco: 
erunt diuisi duo in tres, et tres in duo: pater contra filium, et mater 
contra filiam, et nurus contra socrum.
</p><p>et disrumpetur spiritus aegypti in uisceribus eius et consilium 
eius praecipitabo; et interrogabunt simulacra sua et diuinos suos, et 
pythones et hariolos.
cum seditio fuerit orta in aegypto, siue babylonio seruire cupientibus 
siue nolentibus iugo eius colla submittere, siue aliis christo 
credentibus aliis repugnantibus, disrumpetur et scindetur spiritus 
aegypti, non eadem cunctis uolentibus, et omne consilium eorum redigetur
 ad nihilum. tunc ibunt ad simulacra sua; et diuinos et hariolos ac 
uates magicis que edoctos artibus interrogabunt, cur ista acciderint.
</p><p>et tradam aegyptum in manu dominorum crudelium et rex fortis 
dominabitur eorum, ait dominus deus exercituum. duplicem intellegentiam 
sequimur: uel chaldaicorum temporum, quando a nabuchodonosor aegyptus 
expugnata est; uel romani imperii, quando antonio cleopatra que 
superatis, augustus caesar aegyptum subiugauit. babylonios fuisse 
crudeles omnis scriptura testatur, qui paruulis non pepercerint et suis 
eos iaculis uulnerarint, nec praegnantibus sint miserti. romanum autem 
regnum fortissimum et danielis scriptura testatur, exponens quartam 
bestiam habentem dentes et ungues ferreos.
</p><p>et arescet aqua de mari, et fluuius desolabitur atque siccabitur,
 et deficient flumina, attenuabuntur et siccabuntur riui aggerum. 
calamus et iuncus marcescent, nudabitur alueus riui a fonte suo et omnis
 sementis irrigua siccabitur, arescet et non erit. naturale est, ut cum 
per iram dei captiuitas uenerit, indignationem eius pestilentia 
subsequatur, et aduersum eos qui offenderint deum, cuncta simul elementa
 desaeuiant. unde scriptum est in alio propheta, et uolucres in aere 
deficere et pisces in aquis, ut omnia humano usui subtrahantur. hoc 
dicimus, si simpliciter siccitatem nili fluminis et riuorum eius 
uoluerimus accipere. sin autem per metaphoram: in fluuio regnum et in 
riuis duces eius intellegimus; et in uirore et iunco et papyro cunctam 
aegypti abundantiam, ut per eas res opes aegypti describantur, quarum 
aegyptus fertilissima est. legamus hiezechiel, ubi rex pharao draco 
magnus habitare describitur in fluminibus, et dicit: meus est fluuius, 
et ego feci memetipsum. et audit: ponam frenum in maxillis tuis, et 
agglutinabo pisces fluminum tuorum in squamis tuis, et extraham te de 
medio fluminum tuorum, et uniuersi pisces tui squamis tuis adhaerebunt, 
et proiciam te in deserto. in aduentu autem christi haec omnia 
tropik�s~g intellegenda sunt, iuxta illud quod supra legimus: desertum 
faciet dominus mare aegypti. et rursum: immittet dominus manum suam 
super fluuium aegypti uiolentum et percutiet eum in septem uallibus, ita
 ut pertranseat eum quis calceato pede; quod scilicet omnis error 
aegyptiarum aquarum et artes maleficae, quibus subiectis populis 
illudebant, christi siccentur aduentu. quod que dicit: arescet aqua de 
mari, et historice possumus accipere, non mare magnum significari, sed 
lacum mareotiden, eo quod scriptura omnes congregationes aquarum 
appellet maria. possunt et hyperbolice dicta intellegi. quod que 
sequitur: nudabitur alueus riui a fonte suo, describit quod riuus et 
fons arescant simul.
</p><p>et maerebunt piscatores, et lugebunt omnes mittentes in flumen 
hamum, et expandentes rete super faciem aquae marcescent. et 
confundentur qui operantur linum, plectentes et texentes subtilia; et 
erunt irrigua eius flaccentia, omnes qui faciebant lacunas ad capiendos 
pisces. et hoc dupliciter accipe, quod uastata aegypto, et cuncta 
prouincia ariditate siccata, maereant piscatores, et lugeant qui in 
flumen mittebant hamum, et qui operabantur retia ac sagenas, et texebant
 iunco diuersi generis uascula; id est: principes et regii generis atque
 rectores; et quod in aduentu christi omnes peruersi generis piscatores,
 qui contra apostolicam disciplinam capiebant homines in perditionem, et
 stulta sapientia texebant retia et sagenas, quibus perditos irretirent,
 confusi sunt, et nullus aut rarus in aegypti terra sit talis piscator. 
hoc opere uidemus expletum, quod ecclesiarum tropaea consurgunt, et in 
omni aegypto idola corruerunt.
</p><p>stulti principes taneos, sapientes consiliarii pharaonis dederunt
 consilium insipiens. quomodo dicetis pharaoni: filius sapientium ego, 
filius regum antiquorum? ubi sunt nunc sapientes tui? annuntient tibi et
 indicent, quid cogitauerit dominus exercituum super aegyptum. stulti 
facti sunt principes taneos, emarcuerunt principes mempheos; deceperunt 
aegyptum angulum populorum eius. tanim metropolim fuisse aegypti et 
psalmista declarat, quod ibi moyses multa signa fecerit, quae in exodo 
describuntur: posuit in aegypto signa sua, et prodigia sua in campo 
taneos. memphim quoque magicis artibus deditam, pristini usque ad 
praesens tempus uestigia erroris ostendunt. et hoc breuiter indicatur, 
quod babylonia uastitate ueniente, omnia magorum consilia, et eorum qui 
futurorum scientiam promittebant stultitiae coarguantur, et in aduentu 
christi cuncta redigantur in nihili, non inuenientibus consilium aegypti
 uatibus, quomodo dogma opprimant christianum.
idioma autem scripturarum est, ut angulum pro regno ponant, eo quod 
populos contineat, et quasi in tota domo fortissimum sit. unde et 
christus duorum populorum parietes continens, lapis dicitur angularis. 
quod que intulit: quomodo dicetis pharaoni: filius sapientium ego, 
filius regum antiquorum, significat quod aegyptii heroas et deos 
auctores suae gentis simulent, oron et isin, et osirin et tiphonem.
</p><p>dominus miscuit in medio eius spiritum uertiginis; et errare 
fecerunt aegyptum in omni opere suo, sicut errat ebrius et uomens; et 
non erit aegypto opus quod faciat, caput et caudam incuruantem, et 
refrenantem. primum de interpretatione dicamus, et postea de his quae 
scripta sunt, disseremus. pro spiritu uertiginis interpretari potest et 
spiritus erroris. in eo quoque quod nos transtulimus incuruantem et 
refrenantem, possumus dicere: incuruum et lasciuientem, ut intellegamus 
senem et puerum. nos autem uerbum hebraicum agmon, dum celeriter quae 
scripta sunt uertimus ambiguitate decepti, refrenantem diximus, quod 
significantius aquila transtulit streblounta~g, id est: qui nihil recte 
agit, sed omne peruersum, ut puerum significaret. est igitur sensus: 
stulti facti sunt principes taneos, et sapientes consiliarii pharaoni 
dederunt consilium insipiens et emarcuerunt principes mempheos, et 
deceperunt aegyptum angulum populorum, quia dominus miscuit eis spiritum
 erroris atque uertiginis, ut ignorent quid loquantur, et errare faciant
 aegyptum. et sicut ebrius et uomens egerit quod ingesserat, et ubi sit,
 nescit, sed iacet mentis alienae, sic nullum habebit aegyptus opus siue
 consilium, quod aut caput habeat aut finem, aut senibus conueniat aut 
pueris, quorum alii per nimiam aetatem desipiunt atque delirant, alii 
per lasciuiam et infantiam ignorant quid agant. hoc autem siue in 
babylonia uastitate siue in aduentu christi, et iuxta litteram et iuxta 
spiritalem intellegentiam recipere uolueris, habebit consequentiam
</p><p>in die illa erit aegyptus quasi mulieres, et stupebunt et 
timebunt a facie commotionis manus domini exercituum, quam ipse mouebit 
super eam. et erit terra iuda aegypto in festiuitatem; omnis qui illius 
fuerit recordatus, pauebit a facie consilii domini exercituum, quod ipse
 cogitauit super eam. melius reor etiam proprium errorem reprehendere, 
quam dum erubesco imperitiam confiteri, in errore persistere. in eo quod
 transtuli: et erit terra iuda aegypto in festiuitatem, pro festiuitate 
in hebraico legitur agga, quod interpretari potest et festiuitas, - unde
 et aggaeus in festiuum uertitur, - et timor, quod significantius aquila
 transtulit gur�sin~g, cum aliquis pauidus et tremens circumfert oculos,
 et aduenientem formidat inimicum. ergo si uoluerimus in bonam partem 
accipere, quod recordatio iudae aegypto sit gaudii, recte festiuitas 
dicitur. sin autem, ut arbitror, in timorem pro festiuitate uertitur, 
intellegamus formidinem uel pauorem, quod cum nabuchodonosor uenerit, et
 omnes uirorum fortium manus quasi mulierum fuerint dissolutae, etiam 
uocabulum iudae terrori sit aegypto, quia dum ei uult auxilium praebere,
 tanta mala perpessa sit. de nostris temporibus nemo dubitat, quod 
comparatione christianorum omnes ethnici quasi mulieres sint, infirmas 
habentes sententias, et quidquid dixerint uerti in stultitiam, dum 
stupeant tantam gentis conuersionem, et mirentur atque intellegant manum
 domini, et quicumque gentilium nominis christiani fuerit recordatus, 
imbecillitatem idololatriae timore fateatur.
</p><p>in die illa erunt quinque ciuitates in terra aegypti loquentes 
lingua chanaan, et iurantes per dominum exercituum: ciuitas solis 
uocabitur una. pro ciuitate solis, nescio quid uolentes lxx interpretati
 sunt asedec, quam quidam nostrorum urbem iustitiae interpretatur, et 
ductus errore, quod iuxta hebraicum ares scriptum sit, terram putat, 
quae aliis litteris scribitur. melius ergo transtulit symmachus: ciuitas
 solis uocabitur una. ares enim uerbum ambiguum et testa dicitur et sol,
 eo quod utrumque areat, et siccum sit. hunc locum non intellegens 
onias, templum exstruxit in aegypto in oppido h�liopole�s~g. lege 
iosephi historias. alii ares, id est ostrakon~g, hoc est testam, urbem 
ostracinem intellegi uolunt, et ceteras iuxta rhinocoruram et casium 
ciuitates, quas usque hodie in aegypto lingua chananitide, hoc est, syra
 loqui manifestum est; et putant e uicino syros atque arabas a 
nabuchodonosor in illam terram fuisse translatos. porro qui in aduentu 
christi et romano imperio prophetiam disserunt, quinque ciuitates uel 
legem domini, quae in alexandria primum interpretata est, quinque 
ecclesiae ordines, episcopos, presbyteros, diaconos, fideles, 
catechumenos sentiunt; aut certe spiritalem legis intellegentiam, de qua
 et apostolus ait: uolo quinque uerbis loqui in ecclesiis in sensu meo, 
quam decem milibus uerborum in lingua. et quod una quinque ciuitatum 
appelletur ciuitas solis, uidelicet iustitiae, in cuius pennis est 
sanitas.
</p><p>in illa die erit altare domini in medio terrae aegypti, et 
titulus iuxta terminum eius domino. et erit in signum et in testimonium 
domino exercituum in terra aegypti. clamabunt enim ad dominum a facie 
tribulantis; et mittet eis saluatorem et propugnatorem qui liberet eos. 
et cognoscetur dominus ab aegypto, et cognoscent aegyptii dominum in die
 illa, et colent eum in hostiis, et muneribus, et uota uouebunt domino, 
et soluent. ab hoc loco usque ad finem aegyptiae uisionis, siue 
ponderis, et iudaei et nostri de christi aduentu intellegi uolunt; sed 
illi uota sua differunt in futurum, nos quasi iam transacta retinemus. 
diem autem pro tempore accipe, quamquam sub onia iosephus haec facta 
contendat, qui profugus in aegyptum, cum turba plurima iudaeorum 
aedificauit templum et altare, et prophetiam christi cassa implere 
temeritate conatus est, ita autem unum altare dicitur, quomodo una fides
 et unum baptisma et una ecclesia. et titulus iuxta terminum eius 
domino, haud dubium quin euangelium et apostolorum scripta significet. 
quomodo enim supra iuxta tropologicam intellegentiam terra iuda aegypto 
formidabilis siue sollemnis, uetus intellegitur testamentum; sic et 
titulus in terminis aegypti, euangeliorum historia demonstratur. denique
 iungit: et erit in signum et in testimonium, dominicae uidelicet 
passionis. tunc his qui crediderint, concurrentibus aegyptiis contra 
aegyptios, et pugnante uiro contra fratrem suum, et ciuitate contra 
ciuitatem dimicante. cum persecutionis tempus ingruerit, implorabunt 
domini misericordiam, statim que saluator adueniet, id est iesus, hoc 
enim in lingua nostra sonat. et cognoscetur dominus ab aegyptiis, et 
cognoscent eum, siue persecutores qui fuerint superati, siue credentes 
praesenti auxilio liberati. et colent eum in hostiis et muneribus, uota 
que uouebunt domino et soluent. respondeant iudaei: lege praeceptum est,
 ut altare non fiat nisi in loco uno quem elegerit dominus deus, et 
hostiae tantum a sacerdotibus leuitici generis immolentur. ecce esaias 
aperte docet quod aegyptii cognoscant dominum, et colant eum, et hostias
 et munera offerant, et uota uoueant atque persoluant. si aegyptii 
sacerdotium habent, impletur et in illis pauli testimonium dicentis: 
translato sacerdotio, necesse est ut legis translatio fiat.
</p><p>et percutiet dominus aegyptum plaga, et sanabit eam; et 
conuertentur ad dominum, et placabitur eis, et sanabit eos.
quem enim diligit dominus, corripit; castigat autem omnem filium quem 
recipit. persecutio non ad negationem credentium, sed ad probationem 
pertinet et coronam.
</p><p>in illa die erit uia de aegypto in assyrios, et intrabit assyrius
 in aegyptum, et aegyptius in assyrios; et seruient aegyptii assur. ante
 aduentum christi unaquaeque gens suum habebat regem, et de alia ad 
aliam nullus ire poterat nationem; in romano autem imperio unum facta 
sunt omnia. doctus lector ueteres reuoluat historias, et ab euphrate 
usque ad tigrim, omnem in medio regionem assyriorum fuisse cognoscat. 
ergo quos ueteres assyrios, nunc nos uocamus syros, a parte totum 
appellantes. quod autem dicitur: aegyptii seruient syris, uel sic 
accipiendum, quod romanae legiones syro instructae milite aegyptum 
custodiant, aut quod utriusque gentis inter se commercia sint, et 
abundantiam aegypti syriae suscipiant ciuitates, sicut e contrario 
palestinae et phoenicis bonis aegyptus irrigetur. quidam nostrorum male 
haec ad mille annos referunt, et more iudaico in consummatione mundi 
futura pronuntiant, quando antichristus de assyriis ueniens, aegyptum 
aethiopiam que possederit. in die illa erit israel tertius aegyptio et 
assyrio, benedictio in medio terrae, cui benedixit dominus exercituum, 
dicens: benedictus populus meus aegypti et opus manuum mearum assyrio; 
hereditas autem mea israel. nequaquam israel inter aegyptum et assyrium 
medius elidetur, nunc antiochis et demetriis ad se iudae trahentibus 
regnum, nunc ptolemaeis possessionem eius sibi uindicantibus; sed et 
ipsa sub romano imperio, ac per hoc christi imperio constituta, erit 
eius conditionis, cuius et aegyptus et assyrii, et benedicetur in omni 
terra, quia ex sion exibit lex, et uerbum domini de hierusalem. tunc 
dicetur a domino: benedictus populus meus aegypti. quando nequaquam 
moyse, sed christo domino praeeunte, infinita hominum milia solitudines 
repleuerint, et pharaone submerso, dixerint in deserto: cantemus domino,
 gloriose enim magnificatus est; equum, et ascensorem deiecit in mare. 
tunc et opus manuum domini erit in assyriis; hae enim uel maxime gentes 
monachorum florent examinibus; aegyptus et mesopotamia et pari inter se 
pietate contendunt. hereditas autem christi israel est, hoc est: 
natiuitatis et crucis et resurrectionis ascensionis que eius loca, ad 
quae de toto orbe concurritur. Hieronymus - Commentarii in Isaiam
</p><p>20. anno quo ingressus est thartam in azotum, cum misisset eum 
sargon rex assyriorum, et pugnasset contra azotum, et cepisset eam. in 
tempore illo locutus est dominus in manu esaiae filii amos, dicens: uade
 et solue saccum tuum de lumbis tuis, et calceamenta tua tolle de 
pedibus tuis; et fecit sic, uadens nudus et discalceatus. dixit que 
dominus: sicut ambulauit seruus meus esaias nudus et discalceatus, trium
 annorum signum et portentum erit super aegyptum et super aethiopiam. 
sic minabit rex assyriorum captiuitatem aegypti et transmigrationem 
aethiopiae, iuuenum et senum nudam et discalceatam, discoopertis 
natibus, ignominiam aegypti. et timebunt, et confundentur ab aethiopia 
spe sua, et ab aegypto gloria sua. et dicet habitator insulae huius in 
die illa: ecce haec erat spes nostra, ad quos confugimus in auxilium, ut
 liberaret nos a facie regis assyriorum, et quomodo effugere poterimus 
nos? totam posuimus capituli huius continentiam, ut per partes singula 
disseramus. azotus quae hebraice dicitur esdod, urbs fuit potentissima 
palaestinae de quinque urbibus; hanc sargon rex assyriorum, qui septem 
nominibus appellatur, misso duce exercitus sui, cui nomen erat thartan, 
cepit et tenuit. eo igitur tempore quo uicina ciuitas capta est, 
praecipitur esaiae, ut deposita saccea tunica (hic enim erat habitus 
prophetalis populi delicta plangentis) et calceamentis e pedibus, quae 
lxx caligas uocant, nudus et discalceatus incederet, typum praebens 
captiuitatis aegyptiae et aethiopum, qui aegyptiis in adiutorium 
fuerant. quod quomodo esaias nudus ambularet, et foeditatem cernentibus 
nudis natibus demonstraret; ita omnis aegyptus atque aethiopia, 
populante assyrio, nudae fierent et nihil omnino in terra remaneret. nec
 hoc aliquis putet superiori felicitati, quae aegyptiis repromittitur, 
esse contrarium, quia ibi post mala de futura beatitudine praedicatur. 
hic autem praesens narratur captiuitas, per quam deleto israel et 
damasco et philistiim, recta uia perrexit aegyptum, et ipsos pariter 
aethiopes que superauit. quod ne cui uideatur ambiguum, ipsius esaiae 
ponamus testimonium: reuersus autem rapsaces, inuenit regem assyriorum 
proeliantem aduersus lobnam; audierat enim quia profectus esset de 
lachis et audiuit de tharaca rege aethiopiae dicentes: egressus est ut 
pugnet contra te. simul que discimus oboedientiam prophetarum, quod uir 
nobilis, - tradunt enim hebraei esaiam socerum fuisse manasse filii 
ezechiae regis iuda -, non erubuerit nudus incedere; sed dei praeceptis 
nihil honestius iudicans, deposuerit saccum, quo abiecto nudus fuerit, 
unam prius habens tunicam, et ipsam cilicinam. quod autem dicitur: trium
 annorum signum et portentum erit super aegyptum et super aethiopiam, 
hoc significat, quod tribus annis ab assyriis aegyptus uastanda sit et 
aethiopia. tunc, inquit, dicet habitator insulae huius (hoc est, 
hierusalem quae uicinarum gentium fluctibus tunditur): haeccine erat 
spes nostra? et ad hos confugimus, ut nobis praeberent auxilium, qui se 
de captiuitatis malo eruere non quiuerunt? est igitur hic ordo 
prouidentiae dei, omne hominum genus ineffabili iudicio dispensantis. 
contra dei iram israel sperauit in damasco; diruatur ciuitas quae 
aduersum illius uoluntatem impiis praestat auxilium. iudas sperauit in 
aegyptiis et aegyptus destruatur. aegyptii confisi sunt in aethiopibus; 
aethiopes quoque uincantur ab assyriis. assyrii superbierunt, non dei, 
sed suarum uirium arbitrantes esse uictoriam; et ipsi uincantur a 
babyloniis. babylon eleuauit contra deum caput et ipsa a medis persis 
que superetur. persae et medi ex parte persecuti sunt populum dei, et 
aries saeuissimus ad orientem et occidentem omnes populos uentilauit; 
ueniat hircus alexander, et conterat eum pedibus suis. et iste qui ultra
 modum erectus est, ueneno pereat, regnum que eius diuidatur in partes; 
et cum multo tempore inter se collisum fuerit, romano uincente, 
populetur. romanus ipse ferratis dentibus unguibus que sanctorum carnes,
 et cruento ore lacerauit; excidatur lapis de monte sine manibus, et 
potentissimum primum regnum ac ferreum, deinde fragile et infirmum, in 
testarum modum conterat.
</p><p>21. onus deserti maris. nisi in consequentibus huius capituli 
legerem: babylon dilecta facta est mihi in miraculum, et iterum: 
cecidit, cecidit babylon et omnia sculptilia deorum eius contrita sunt 
in terra, et supra: ascende elam et obside mede, dubitarem quod esset 
hoc pondus, quod deserto mari imponitur. perspicuum ergo est, quod 
desertum mare babylon appellatur, hieremia dicente ex persona dei: et 
desertum faciam mare eius et siccabo terram illius, et erit babylon in 
tumulos arenarum. mare autem propter multitudinem habitantium dicitur. 
unde et supra aegypti multitudo mari comparata est. desertum faciet 
dominus mare aegypti.
quod autem medi et persae pugnauerint contra babylonem et subuerterint 
eam, in supradicto hieremia legimus: acuite sagittas, implete pharetras.
 suscitabit dominus spiritum regum medorum et contra babylonem mens 
eius, ut perdat eam, quoniam ultio domini est, ultio templi sui. super 
muros babylonis leuate signum augete custodiam, eleuate custodes, 
praeparate insidias, quia cogitauit dominus, et fecit quaecumque locutus
 est contra babylonis habitatores. et rursum: leuate signum in terra, 
clangite buccina in gentibus, sanctificate super eam gentes, annuntiate 
contra illam regibus ararat, menni et ascenez, numerate contra eam 
tapsar, adducite equum quasi bruchum aculeatum. sanctificate contra eam 
gentes, reges mediae, duces eius et uniuersos magistratus eius, cunctam 
que terram potestatis eius. et commouebitur terra et turbabitur, quia 
uigilauit contra babylonem cogitatio domini, ut ponat terram babylonis 
desertam et inhabitabilem.
</p><p>sicut turbines ab africo ueniunt, de deserto uenit de terra 
horribili. uisio dura nuntiata est mihi. uox babylonii populi timentis 
inducitur, siue ipsius babylonis, quod audiat medos et elamitas contra 
se exercituum praeparare, et uenire de solitudine, ponit que 
comparationis exemplum. sicut, inquit, ab africo uento uehemens 
tempestas uenire consueuit, ita mihi de solitudine uastitas uenit, de 
terra horribili, cuius ne nomen quidem audire possum absque formidine. 
uisio dura nuntiata est mihi; quid enim durius quam praesens captiuitas?
 qui incredulus est, infideliter agit; et qui depopulator est uastat. 
potest in hebraeo ita legi: qui caedis, caede; et qui uastas, uasta. ut 
ad ipsum elamitem et medum prophetiae uaticinium dirigatur, hortantis 
eum implere quod coepit, intrepidum ascendere, obsidere potentissimam 
ciuitatem. sin autem sic legitur, ut transtulimus, quasi de persona 
tertia dicatur: qui incredulus est, infideliter agit; et qui depopulator
 est, uastat. cum superioribus copulandum est, in quibus sibi babylon 
uisionem duram praedicat nuntiatam. ascende elam, obside mede; omnem 
gemitum eius cessare feci. ne timeas, inquit, o persa et mede, babylonis
 multitudinem, ne illius praeteritam potentiam reformides; omnem gemitum
 eius ac pondus, quo te ante premere consueuerat, cessare feci. seu quod
 nullus iam gemat et doleat pressus potentia babylonis, seu quod tantis 
malis oppressa sit ipsa babylon, ut ne gemitum quidem liberum habeat.
</p><p>propterea repleti sunt lumbi mei dolore; angustia possedit me, 
sicut angustia parientis. corrui cum audirem, conturbatus sum cum 
uiderem. emarcuit cor meum, tenebrae obstupefecerunt me. babylon, 
dilecta mea, posita est mihi in miraculum. prophetae ideo obscuri sunt, 
quia personae in his plurimae commutantur. ergo et nunc uox esaiae 
inducitur plangentis babylonem spiritu prophetali, quod tanta mala super
 eam uentura sint, ut ipse qui narrat, timore superatus nequeat in uerba
 prorumpere, uidens tantae multitudinis sanguinem fundi; et 
misericordiae motus affectu, homo enim de hominibus loquitur, non minus 
doleat, quam mulier ululare in partu solet. sed conturbatus et trepidus 
et in terram corruens, caligantibus oculis nesciat quid loquatur. pro eo
 autem quod nos uertimus; babylon, dilecta mea, in hebraeo legitur 
neseph esci; et est ipsum uerbum quod in principio babylonii oneris 
posuimus: super montem caliginosum; pro caliginoso enim seu tenebroso 
scriptum est neseph. proprie que haec urbs sic uocatur, propter 
altitudinem et erectum usque ad caelum superbiae uerticem.
</p><p>pone mensam, contemplare in specula comedentes et bibentes; 
surgite, principes, arripite clipeum. locus iste dupliciter accipitur: o
 medi et elamitae, quibus supra dixi: ascende elam, obside mede, sumite 
cibum, futuro uos proelio praeparate, ne postquam dimicationis tempus 
aduenerit, lassitudo uos retrahat.
cum que comederitis et biberitis, surgite, arma corripite, babylonium 
debellate. quod que ait: contemplare in specula, hoc sensu legitur: 
diligenter quae uentura sunt, prospice. potest et sic intelligi: o 
babylon, para balthazar filio euilmarodach nepoti nabuchodonosor regi 
tuo mensam atque conuiuium, et uide quid post cibum eueniat, in quo 
scortis et concubinis in uasis domini propinabit. o principes, qui cum 
rege accumbitis (medos autem persas que significat), surgite et ad 
interficiendum regem arma corripite. hoc plenius in danielis uolumine 
discimus.
</p><p>haec enim mihi dixit dominus: uade et pone speculatorem, et 
quodcumque uiderit, annuntiet. et uidit currum duorum equitum, 
ascensorem asini et ascensorem cameli. et contemplatus est diligenter 
multo intuitu, clamauit que leo; super speculam domini ego sum stans 
iugiter per diem, et super custodiam meam ego sum stans totis noctibus. 
ecce iste uenit ascensor uir bigae equitum, et respondit et dixit: 
cecidit, cecidit babylon, et omnia sculptilia deorum eius contrita sunt 
in terra. tritura mea, et fili areae meae, quae audiui a domino 
exercituum deo israel, annuntiaui uobis. causas reddit superioris 
formidinis, quare angustia possederit eum sicut parturientem et 
corruerit audiens, et perterritus sit, ac tenebroso horrore circumdatus.
 haec, inquit, dixit dominus mihi: uade et constitue speculatorem, ut 
spiritu prophetali tibi futura praenuntiet; quem cum posuissem in 
speculam, uidit uenientem bigam, et aurigam desuper, asinum que et 
camelum currum trahere. significat autem cyrum persarum regem atque 
medorum, cum paruo et magno imperio uenientem. persae enim ante cyrum 
ignobiles erant, et nullius inter gentes loci habebantur; medi semper 
potentissimi. iste ergo unus ascensor, duarum gentium fultus exercitu, 
uenit contra babylonem; et speculator ille qui positus erat, ut uentura 
prospiceret, clamauit quasi leo, siue ipse propheta appellatur leo, et 
quia dubium erat de persona speculatoris, qui cyrum uiderat ascendentem,
 ipse exponit manifestius, et ait: super speculam domini ego sum stans 
iugiter per diem. speculatorem domini se esse pronuntians, qui semper 
positus in officio prophetali, et diebus ac noctibus domini parens 
imperio, quodcumque iusserit loquitur. quid igitur clamauit leo: ecce 
iste uenit ascensor uir bigae equitum. haud dubium quin cyrus indicetur.
 et respondit et dixit ipse leo qui supra clamauerat: cecidit, cecidit 
babylon, et omnia sculptilia deorum eius contrita sunt in terra. 
uastante enim ascensore bigae, babylon usque in aeternum deleta est, et 
belis templum omnia que idola usque ad solum strata. quod autem 
sequitur: tritura mea, et fili areae meae, ad hierusalem apostropham 
facit, et ad templum quod in area ornae situm est, dicit que ad eam: o 
hierusalem, et popule fili templi mei, non tibi uideatur incredulum esse
 quod dixi; non mea enim uerba sunt, sed domini et per os meum illius 
uerba resonarunt. quidam putant, sed male, hoc non ad hierusalem, sed ad
 babylonem dici, de qua et supra: babylon dilecta mea posita est mihi in
 miraculum. et esse sensum: quae contriuisti me, eris et ipsa contrita, 
non meo sermone, sed domini potestate, quae tibi haec uentura 
praenuntiat. quid sibi autem uoluerint in hoc loco lxx interpretes, ut 
pro leone, qui hebraice dicitur aria, uriam transtulerint, non satis 
intellego, praesertim cum supradictus sacerdos urias, qui uocatur in 
testimonium, aliis litteris scriptus sit.
</p><p>onus duma. ad me clamat ex seir: custos, quid de nocte? custos, 
quid de nocte? et dixit custos: uenit mane et nox; si quaeritis, 
quaerite, conuertimini, uenite. pro duma, lxx idumaeam ponunt. est autem
 duma non tota idumaea prouincia, sed quaedam eius regio quae ad austrum
 uergit, et ab urbe palaestinae, quae hodie dicitur eleutheropolis, 
uiginti distat milibus; iuxta quam sunt montes seir, sumpto ab auctore 
nomine. seir quippe interpretatur hispidus et pilosus, quod esau fuit.
in abdia propheta plenius super hac gente a nobis disputatum est, in quo
 necesse fuit ueterem historiam reuoluere, et hiezechielis hieremiae que
 easdem in testimonium trahere uisiones, et maxime prophetiam contra 
montem seir. et illud de psalmis: in idumaeam extendam calceamentum 
meum. et alibi: tabernacula idumaeorum et ismahelitae, moab et agareni, 
gebal et ammon et amalech. amos quoque inquit: super tribus sceleribus 
edom, et super quattuor non auersabor eum, eo quod persecutus sit in 
gladio fratrem suum, et uiolauerit misericordiam suam. siue, ut 
symmachus transtulit; uiscera sua, quod aduersus cognatos populos ausus 
sit dimicare, et hostili odio dissidere. fuit autem regio esau, in 
regione duma, hoc est in montibus seir. hanc ut metropolim, iuxta 
ordinem superiorum uisionum, ab assyriis siue a nabuchodonosor 
expugnatam esse credimus, memorem que pristini generis, quod de abraham 
et isaac sit stirpe generata, implorasse auxilium dei, et necessitate 
cogente, illius clementiam flagitasse. narrat ergo nunc dominus: qui 
obsidetur in seir et ab hostibus cingitur, meum implorat auxilium, et 
dicit: o custos israel, qui populum tuum tueris custodia sempiterna, et 
quasi in nocte, illis dormientibus, uigilas, ne hostis irrumpat. quare 
et nos qui de genere sumus, non simili clementia protegis? quibus ego 
custos uigil que respondeo, de quo scriptum est: non dormitabit neque 
obdormiet qui custodit israel. uenit mane populo meo, et nox genti 
idumaeorum; illis praebebo lucem, uos in tenebris derelinquam. uel certe
 ita: uenit lux nocte transacta; si meum inuocatis auxilium et estis de 
stirpe serui mei abraham, nolite me tantum in necessitatibus quaerere, 
sed toto ad me animo conuertimini. uenite, et suscipiam paenitentes. hoc
 iuxta historiam dictum sit; ceterum propter similitudinem litterae, ex 
eo quod res et daleth non multum inter se discrepent, quidam hebraeorum 
pro duma romam legunt, uolentes prophetiam contra regnum romanum dirigi,
 friuola persuasione, qua semper in idumaeae nomine romanos existimant 
demonstrari. duma autem interpretatur silentium.
</p><p>onus in arabia. in saltu ad uesperam dormietis, in semitis 
dodanim. occurrentes sitienti ferte aquam, qui habitatis terram austri, 
cum panibus occurrite fugienti. a facie enim gladiorum fugerunt, a facie
 gladii imminentis, a facie arcus extenti, a facie grauis proelii. 
quoniam haec dicit dominus ad me: adhuc in uno anno, quasi in anno 
mercenarii, et auferetur omnis gloria cedar, et reliquiae numeri 
sagittariorum fortium de filiis cedar imminuentur. dominus enim deus 
israel locutus est. quaerenti mihi et diu cum deliberatione tractanti 
quae esset arabia, ad quam propheticus sermo dirigitur, utrum moabitae 
an ammonitae, et idumaei cunctae que aliae regiones, quae nunc arabia 
nuncupantur, occasionem tribuit in hac eadem uisione quod sequitur: 
auferetur omnis gloria cedar, et reliquiae numeri sagittariorum fortium 
de filiis cedar imminuentur. ismaelitas debere intellegi. liber geneseos
 docet ex ismaele cedar et agarenos, qui peruerso nomine saraceni 
uocantur, esse genitos. hi per totam habitant solitudinem, de quibus 
puto et poetam dicere: late que uagantes barcaei; et supradictum 
uolumen: contra faciem omnium fratrum suorum habitabit; eo quod 
latissima eremus ab india ad mauritaniam usque tendatur et atlanticum 
oceanum, quod puto hieremiae titulum sonare: ad cedar et ad regna asor, 
quae percussit nabuchodonosor rex babylonis; statim que sequitur: haec 
dicit dominus, surgite et ascendite ad cedar, et uastate filios 
orientis; tabernacula eorum et greges eorum capient, pelles eorum et 
omnia uasa et camelos tollent sibi. et iterum: iniuit enim contra uos 
nabuchodonosor rex babylonis consilium, cogitauit aduersus uos 
cogitationes. surgite et ascendite ad gentem quietam et confidenter 
habitantem, ait dominus; non ostia, non uectes eis: soli habitant. et 
erunt cameli eorum in direptionem, et multitudo iumentorum in praedam. 
et dispergam eos in omnem uentum qui sunt attonsi in comam; et ex omni 
confinio eorum adducam interitum super eos, ait dominus. erit que asor 
habitaculum draconum deserta in sempiternum; non manebit ibi uir, nec 
incolet eam filius hominis.
totum prope testimonium de hieremia posui, ut quae sit cedar, 
indubitanter intellegas. et considera quomodo ismaelitarum, hoc est, 
saracenorum proprie gentem descripserit, quia habitant in tentoriis; qui
 quas nox compulerit sedes tenent, quibus armenta sunt et pecora 
camelorum que greges; qui non habent ostia nec uectes, non enim 
uersantur in urbibus, sed in solitudine habitant. et hi ergo a 
babyloniis deleti sunt, eo quod asor ciuitatem, quae metropolis gentis 
illius in eremo fuit, usque ad solum subuerterint; et tamen cum 
camelorum et ouium greges capti sint, pelles que eorum eat que tentoria 
sorti diuisa. non omnis gentis illius significatur interitus, eo quod 
dromedariis camelis centum et amplius milia uno die per uastam 
solitudinem fugere soleant. auferetur, inquit, omnis gloria cedar, et 
imminuto sagittariorum numero, quia maxime pollent arte pugnandi; ceteri
 qui fugerint, remanebunt. quia intelleximus quae sit cedar, et quae 
arabia, quae que asor, uideamus esaias propheta quid dicat; in saltu ad 
uesperam dormietis, in semitis dodanim. uerbum arab, ut saepe iam 
diximus, et uesper et arabia et coruus et planities, et occidens 
appellatur. et pro eo quod nos iuxta lxx transtulimus: dormietis, potest
 interpretari: morabimini, siue habitabitis, hoc est aulith�sesthe~g, 
quod hebraice dicitur thalinu. dodanim quoque in propinquos uertitur et 
cognatos. itaque praedicitur nunc iudaeis, qui obsidionem babyloniam 
effugere potuerint, et de totius prouinciae uastitate ad eremum transire
 uicinam, quod habitaturi sint in solitudine arabiae in itinere quod 
ducit ad fratres. rursum que ad ismaelitas sermo conuertitur et eos ad 
misericordiam cohortatur. currite, et lassis fratribus ac 
periclitantibus ardore sitis obuii ferte aquas; tantus enim feruor est 
solis, ut nisi subueniritis, in solitudine pereant; et non solum aquas, 
sed etiam panem ferte fugientibus, ut quos confecit obsidio, uestra 
clementia releuet. simul que reddit causam quare haec imperet fieri, 
dicens: fugerunt babylonium gladium, fugerunt arcus elamitarum, fugerunt
 imminens proelium. nec despiciatis miseros: cito ueniet et uestra 
captiuitas. quomodo enim uelox mercenarii annus est, et omnem laborem 
breuem putat, dum ad desideratam mercedem perueniat. sic uniuersa gloria
 filiorum cedar auferetur a uobis et sagittae uestrae conterentur, et 
paruus remanebit numerus pugnatorum. quidam uolunt ex eo quod dicitur: 
adhuc in uno anno, et auferetur omnis gloria cedar, non babyloniam 
captiuitatem praedicari, de qua et hieremias loquitur, sed assyriorum, 
qui post unum annum uastationis iudaicae, saracenos latissime persecuti 
sunt. illum praeterea locum, in quo nos transtulimus: qui habitatis 
terram austri, cum panibus occurrite fugienti, et quasi ex persona 
domini imperatiuo modo legimus, in hebraeo sic legi posse affirmant: qui
 habitant terram austri, cum panibus occurrerunt fugienti; ut cum deus 
eis dixerit: occurrentes sitienti ferte aquam, illi inimica mente panes 
tulerint absque aquis, ut cibo augerent sitim.
</p><p>22. onus uallis uisionis. lxx, licet non habeatur in hebraeo, 
manifestius transtulerunt: uerbum uallis sion. haec enim ciuitas 
seminarium prophetarum est, in qua exstructum templum, et uisiones 
domini multiplicatae sunt. quia ergo inter ceteras gentes ponitur, et 
reputatur una de plurimis, nequaquam mons appellatur, iuxta illud 
propheticum: fundamenta eius in montibus sanctis; diligit dominus portas
 sion super omnia tabernacula iacob; sed uallis, ex eo quod humiliata 
sit. aliis uerbis hoc ipsum hieremias loquitur: quando accepit calicem 
plenum uini, et dat uniuersis gentibus, ac nouissime porrigit 
hierusalem, ut bibat et uomat, et ruat et insaniat. significans a 
babyloniis et hanc esse uastandam. quod plenius regum et hieremiae 
narrat historia. ex quo intellegimus omnium creatorem aequaliter esse 
deum, et eodem cuncta dispensare iudicio, iuxta illud quod ipse loquitur
 per amos: numquid non ut filii aethiopum uos estis mihi filii israel? 
ait dominus. numquid non israel ascendere feci de terra aegypti, et 
palaestinos de cappadocia, et syros de cyrene? ecce oculi domini super 
regnum peccans. ne putarent iudaei idcirco se meritorum habere 
priuilegium, quia educti essent de aegypto, dicit etiam ceteras gentes 
ad alias terras suo imperio fuisse translatas.
</p><p>quidnam tibi quoque est, quia ascendisti et tu omnis in tecta. 
clamoris plena, urbs frequens, ciuitas exsultans? referebat mihi 
hebraeus, praesentem uisionem non pertinere ad illud tempus, quo 
nabuchodonosor hierusalem cepit, et sedechiam uinctum oculis que 
priuatum duxit in babylonem; sed ad sennacherib tempora, quando sobna 
pontifex magnam partem prodidit ciuitatis, et tantum sion, id est arx et
 templum, ac nobiles remanserunt, in exemplum romanae urbis, quae 
irruentibus gallis, patricios et florem iuuentutis in arce seruauit. nos
 autem possumus et de babylonia captiuitate dicere; quamquam eusebius 
omnia ad christi aduentum referat et putet uespasiani titi que 
temporibus fuisse completa. carpamus ergo singula, triplicem 
expositionem breuiter attingentes. quidnam tibi quoque est? quid habes, 
inquit, sion, quod etiam tu ascendisti omnis in tecta? quando dicit 
etiam tu, ostendit quod ceteri prius ascenderint. num et tu reputata es 
inter gentes, quae ab hostibus obsideris, et tecta conscendis plena 
ululatus et planctus miserabilium feminarum, urbs quondam regia?
</p><p>interfecti tui non interfecti gladio, nec mortui in bello. cuncti
 principes tui fugerunt simul dure que ligati sunt. omnes qui inuenti 
sunt, uincti sunt pariter; procul fugerunt. si ad sennacherib tempora 
referas, quando ex parte capta est ciuitas, recte dicuntur non fuisse 
uicti gladio, nec occisi in bello, sed proditione, aliis ex urbe 
fugientibus, aliis, quos hostis oppressit, uinculis alligatis. sin autem
 ad babyloniam captiuitatem (quod et uerius est) dicemus quod non pugna,
 sed obsidione superati sint. quod si in aduentu christi, iuxta 
eusebium, tropologice intellegere uolueris, dices eos interfectos non 
gladio, sed infidelitate, omnes que principes eorum recessisse a deo, et
 peccatorum funibus alligatos, nec quemquam fuisse de pharisaeis, qui 
non diaboli retibus alligatus sit.
</p><p>propterea dixi: recedite a me, amare flebo; nolite incumbere, ut 
consolemini me super uastitatem filiae populi mei. si in uastitate 
babylonis lacrimatur propheta lugentis affectu, et dicit: angustia 
possedit me, sicut angustia parientis; corrui cum audirem, conturbatus 
sum cum uiderem, emarcuit cor meum, tenebrae stupefecerunt me. babylon 
dilecta mea posita est mihi in miraculum, quanto magis nunc in urbis 
suae ruina nullam accipere consolationem potest, totum se planctibus 
tradens!
</p><p>dies enim interfectionis, et conculcationis, et fletuum domino 
deo exercituum in ualle uisionis. reddit causas iuxta triplicem 
intellegentiam, quare dixerit: recedite a me, amare flebo; quia 
conculcata sit sion, mons quondam uisionum, et nunc uallis fletuum.
</p><p>scrutans murum, et magnificus super montem. et elam sumpsit 
pharetram, currum hominis equitis et parietem nudauit clipeus. 
describitur babylonis exercitus intrans urbem, templum occupans, et 
quadrigis per plateas superbus incedens. quod que auratos postes, et 
marmorum crustis uestitos parietes, clipeus, qui alia solet tegere, 
nudauerit, eleganter in hebraeo resonat, sensus que pulcherrimus est, 
quod scutum non protexerit quempiam, sed nudauerit; eo quod per robur 
militum omnes opes erutae sint. sin autem elamitae ponuntur in proelio, 
quae urbs assyriorum est; non potest referri ad tempora romanae 
subuersionis, nisi forte cuncta allegorice interpretemur.
</p><p>et erunt electae ualles tuae plenae quadrigarum, et equites 
ponent sedes suas in porta. et reuelabitur operimentum iudae, et uidebis
 in illa die armamentarium domus saltus, et scissuras ciuitatis dauid 
uidebitis, quia multiplicatae sunt. manifeste captiuitatem describit, 
quae undecimo anno regis sedechiae facta est, de qua et hieremias 
loquitur: ecce ego conuocabo omnes cognationes regnorum aquilonis, ait 
dominus, et uenient, et ponet unusquisque solium suum in introitu 
portarum hierusalem, et super omnes muros eius in circuitu. quod ne 
putemus uoce praedictum et opere non expletum, idem hieremias ait: 
undecimo anno sedechiae, mense quarto, quinta mensis, aperta est 
ciuitas, et ingressi sunt omnes principes regis babylonis, et sederunt 
in porta media. tunc ergo in circuitu ciuitatis hierusalem, 
innumerabilis est fusus exercitus et aperta sunt sancta sanctorum, et 
armamentarium, quod nemore consitum erat, hostili populatione reseratum,
 et per cunctas urbis partes diuisis muris hostis ingressus est.
</p><p>et congregastis aquas piscinae inferioris. et domos hierusalem 
numerastis, et destruxistis domos ad muniendum murum.
et lacum fecistis inter duos muros, et aquam piscinae ueteris; et non 
suspexistis ad eum qui fecerat eam, et operatorem illius de longe non 
uidistis. narrat quomodo obsidioni parauerint ciuitatem, et aquas 
inferioris piscinae, quae capi poterant, ad superiorem munitionem 
transtulerint, destructis que domibus, muros aedificauerint, et per 
singulas cognationes, quae domus quantum aquae deberet accipere, 
dinumerarint, fecerint que cisternam inter duos muros, et piscinam 
ueterem instaurarint ad seruandas aquas. et non magis dei inuocauerint 
auxilium, qui conditor urbis sit, piscinae que dominus; quas aliis 
uerbis dixerit: fiduciam habuistis in homine, et non in deo, qui factor 
est hominis. quidam iuxta mysticos intellectus piscinam ueterem, legis 
umbram intellegunt, et inter duos muros, nouum uidelicet et uetus 
testamentum, aedificatum lacum pharisaeorum traditionibus atque 
mandatis, qui aquas continere non possit. et non respexisse eos ad 
filium dei, nec illius praesentiam credidisse quem olim non uiderint, 
quia semper dei praeceptis increduli fuerint.
</p><p>et uocabit dominus deus exercituum in die illa ad fletum et ad 
planctum et ad caluitium et ad cingulum sacci. et ecce gaudium et 
laetitia occidere uitulos et iugulare arietes, comedere carnes et bibere
 uinum; comedamus et bibamus, cras enim moriemur, et reuelata est in 
auribus meis domini exercituum. si dimittetur iniquitas haec uobis donec
 moriamini, dicit dominus deus exercituum. captiuitate praesente et 
obsessa hierusalem, cum ferrum, fames, sitis urgeret urbem, hieremias ad
 paenitentiam populum prouocabat, et e contrario reges ac principes et 
uulgus miserabile desperatione pereuntium se tradebat epulis. nihil 
autem sic offendit deum quam post peccata erecta ceruix, et ex 
desperatione contemptus. quod et per amos loquitur: super tres et 
quattuor impietates non auersabor eum. quod et cogitauerit, et fecerit, 
et non egerit paenitentiam; insuper et docuerit malum. unde et nunc 
dicitur: si dimittetur iniquitas haec uobis, donec moriamini. putant 
allegorici interpretes de passione christi esse praedictum, quod 
uocauerit deus etiam post crucem domini saluatoris infelicem populum ad 
paenitentiam, et nihilominus ille se desperationi tradiderit et 
uoluptati. principium quippe istius uisionis, in quo ait: clamoris 
plena, urbs frequens, ciuitas exsultans, ad illud tempus referunt, 
quando a pharisaeis populus incitatus, pari contra iesum uoce resonabat:
 crucifige, crucifige talem: non habemus regem nisi caesarem. huius 
testimonii exemplo etiam apostolus abusus est, scribens ad corinthios de
 resurrectione: si mortui non resurgunt, manducemus et bibamus, cras 
enim moriemur.
</p><p>haec dicit dominus deus exercituum: uade, ingredere ad eum qui 
habitat in tabernaculo, ad sobnam praepositum templi, et dices ei: quid 
tu hic? aut quasi quis hic, quia excidisti tibi hic sepulcrum? excidisti
 in excelso memoriam. diligenter in petra tabernaculum tibi. ecce 
dominus asportari te faciet, sicut asportatur gallus gallinaceus et 
quasi amictum sic subleuabit te. coronans coronabit te tribulatione, 
quasi pilam mittet te in terram latam et spatiosam. ibi morieris, et ibi
 erunt currus gloriae tuae; ignominia domus domini tui. et expellam te 
de statione tua, et de ministerio tuo deponam te. et erit in die illa, 
uocabo seruum meum eliacim filium helciae. et induam illum tunica tua, 
et cingulo tuo confortabo eum, et potestatem tuam dabo in manu eius; et 
erit quasi pater habitantibus hierusalem et domui iuda. et dabo clauem 
domus dauid super humerum eius, et aperiet, et nemo erit qui claudat; et
 claudet, et non erit qui aperiat. et figam illum paxillum in loco 
fideli, et erit in solium gloriae domui patris sui. et suspendent super 
eum omnem gloriam domus patris eius, uasorum diuersa genera; omne uas 
paruulum, a uasis craterarum usque ad omne uas musicorum. in die illo, 
dicit dominus exercituum, auferetur paxillus qui fixus fuerat in loco 
fideli, et frangetur et cadet, et peribit quod pependerat in eo, quia 
dominus locutus est.
supra diximus sobnam fuisse pontificem, qui assyriis prodidit ciuitatem.
 sed quia hoc traditionis est hebraicae et scriptura non loquitur, 
intellegamus eum superbum, tumidum et uoluptuosum, suis que pedibus 
populos conculcantem. et quia fecerit cuncta quae propheta describit, 
sacerdotium eius ad eliacim filium helciae fuisse translatum, ut illo 
eiecto, nouus pontifex fieret. ex quo intellegimus, omni studio 
superbiam declinandam, quae offendit deum, et ne pontificatus quidem 
priuilegio tuta esse potest. iste est sobna, sicut quidam putant, et 
eliacim, de quibus idem propheta subtexuit: misit rex assyriorum 
rabsacem de lachis in hierusalem ad regem ezechiam in manu graui; et 
stetit in aquaeductu piscinae superioris, in uia agri fullonis, egressus
 que est ad eum eliacim filius helciae, qui erat super domum, et sobna 
scriba, et iohae filius asaph a commentariis. iubetur ergo ingredi 
propheta ad pontificem, qui habitabat, iuxta lxx: in pastophorio; iuxta 
aquilam: in tabernaculo. pro quo sequens hebraicam ueritatem theodotio 
ait: ingredere ad socen istum, quod interpretari potest: aequum et 
rectum, - ut scilicet kata~g antiphrasin~g, iniquus intellegatur et 
prauus -, ad pontificem templi. et dices ei: qui habitas in domo dei, 
cuius scelera in tota ciuitate bacchantur, cur securus es in operibus 
tuis, quasi non uerearis captiuitatem; excidisti tibi in petra 
sepulcrum, et tam superbe aedificasti, ut ambitio te et in morte 
sequeretur? audi quae sit in te domini sententia, quomodo gallus 
gallinaceus humero portantis aufertur, et singuli hominum leuant in 
scapula pallium suum. sic tua facilis erit in captiuitatem translatio. 
habebis coronam non laminae aureae et sanctificationis domini, sed 
tribulationis et angustiae. sicut enim pila si mittatur in procliue, 
stare non potest, sed ueloci cursu uoluitur; ita et tu ad terram 
latissimam deduceris, quam aut aegyptum aut babyloniae campos 
intellegamus, ibi que morieris; et ibi erunt currus gloriae tuae, omnes 
potentiae et opes, quibus nunc fultus incedis. ibi senties ignominiam 
domus domini tui, quia propter opera mala et uiolatum templum dei tui 
ista patieris. detraham te de gradu tuo et de pontificatus officio 
proiciam, et pro te eliacim seruum meum filium helciae induam 
uestimentis tuis et cingulo tuo decorabo; sicut eleazar uestimentis 
aaron patris indutus est. ipsi dabo potestatem templi, qui habeat 
populum non subiectum sibi quasi seruum, sed amatorem sui quasi filium. 
ipse accipiet clauem domus meae, et in suo portabit humero, ipse habebit
 caeremoniarum omnium potestatem. et quomodo paxillus si figatur in 
pariete templi, et in loco firmissimo collocetur, omnia uasa sacerdotum 
et leuitarum, tam quae in sacrificiis necessaria sunt, quam omnis 
generis musicorum, suspenduntur in eo; sic omnis populus ex eliacim 
serui mei potestate pendebit. quod autem ait: in die illa auferetur 
paxillus qui fixus fuerat in loco fideli, et frangetur et cadet, et 
peribit quod pependerat in eo, quia dominus locutus est. multi ad sobnam
 referunt, quod eliacim infixa paxillo, prior paxillus qui infixus 
fuerat, corruat. sed quia sequitur: et peribit quod pependerat in eo; 
quod deiecto sobna, nequaquam factum est, intellegimus hoc dici, quod 
deposito sobna pontificatum acceperit eliacim, cuius sacerdotii 
dignitatem subuertit extrema captiuitas. qui iuxta anag�g�n~g cuncta 
accipiunt, uolunt in sobnae pontificatu iudaeorum sacerdotium cadere et 
in successione eliacim, qui interpretatur deus resurgens, euangelici 
cultus sacramenta monstrari. ita ut hoc quod sequitur: in die illo, 
dicit dominus exercituum, auferetur paxillus, qui fixus fuerat in loco 
fideli, et frangetur et cadet, ad prioris populi ruinam pertineat. nemo 
autem dubitat, et iuxta historiam et iuxta allegoriam, quia paxillum 
dixerat, seruari metaphoram in suspensione uasorum diuersi generis; et 
quod prioribus fractis, alia suspendantur.
</p><p>23. onus tyri. ululate naues maris, quia uastata est domus, unde 
uenire consueuerant; de terra cethim reuelata est eis. tacete qui 
habitatis in insula negotiatio sidonis. manifestius et plenius 
hiezechiel propheta et subuersionem tyri et causas subuersionis exponit,
 dicens: fili hominis, pro eo quod dixit tyrus de hierusalem: euge, 
confractae sunt portae populorum, conuersa est ad me, implebor, deserta 
est. propterea haec dicit dominus deus: ecce ego super te, tyre, et 
ascendere faciam ad te gentes multas, sicut ascendit mare fluctuans, et 
dissipabo muros tyri, et destruam turres eius, et radam puluerem eius de
 ea. quae autem istae sint gentes multae, quae inundabunt tyrum sicut 
mare fluctuans, nominatim in consequentibus docet: ecce ego adducam ad 
tyrum nabuchodonosor regem babylonis ab aquilone, regem regum, cum equis
 et curribus et equitibus, et coetu populo que magno. filias tuas quae 
sunt in agro, gladio interficiet; et circumdabit te munitionibus; et 
comportabit aggerem in gyro, et eleuabit contra te clipeum, et uineas 
atque arietes temperabit in muros tuos, et turres tuas destruet in 
armatura sua, et cetera quae usque ad finem uisionis sequuntur.
nam et in alia prophetia, quae aduersum aegyptios cernitur, eadem 
scriptura contexit: fili hominis, nabuchodonosor rex babylonis seruire 
fecit exercitum suum seruitute magna aduersum tyrum; omne caput 
decaluatum, et omnis humerus depilatus, et merces non est reddita ei 
neque exercitui eius de tyro. per quae significat multo tempore ab 
exercitu babylonis aggerem comportatum, ut quod postea fecit alexander, 
insulam continenti terrae socians, ille ante facere sit conatus. quomodo
 ergo aduersus babylonem et philistiim, et moab et aegyptum, et idumaeos
 et ismaelitas, supra dei comminationem legimus, quod insultauerint 
captiuitati populi eius, ita etiam nunc aduersum tyrum inimicam et 
insultatricem subuersionis hierusalem prophetia texitur, quod etiam ipsa
 ab eodem hoste sit destruenda. legimus graecorum historias, et maxime 
eorum qui assyriae gentis bella describunt. ibi que reperimus post 
captiuitatem hierusalem, palaestinos et arabas et damascenos, ac 
deinceps aegyptios fuisse subuersos. quod autem semper hae gentes, et 
praecipue tyrus impugnauerit israel, et in illius subuersione laetata 
sit, amos propheta in exordio sui uoluminis explicat, et breuiter laudes
 deo canens psalmista declarat: deus, quis similis erit tibi? ne taceas 
neque compescaris, deus. quoniam ecce inimici tui sonuerunt; et qui te 
oderunt, extulerunt caput. super populum tuum malignauerunt consilium et
 cogitauerunt aduersus sanctos tuos. dixerunt: uenite, et disperdamus 
eos de gente, et non memoretur nomen israel ultra. quoniam cogitauerunt 
unanimiter, simul aduersum te testamentum disposuerunt, tabernacula 
idumaeorum, et ismaelitae, moab et agareni, gebal et ammon, et amalech 
alienigenae cum habitantibus tyrum. ex quibus omnibus discimus, pondus 
irae dei super tyrum uenisse meretricem, quae hic sub specie scorti, in 
hiezechiel sub nauis translatione describitur. ululate, inquit, naues 
maris. pro quo in lxx legimus carthaginis; et habetur in hebraeo 
tharsis, de quo et in iona propheta et in quadam epistola disputaui. 
possumus autem, quia carthago tyriorum colonia est, in praesenti loco 
tharsis, non mare generaliter, sed et carthaginem accipere, quod 
nequaquam de africa naues tyrum ueniant, nec de terra cethim, quam 
cyprum quidam interpretantur; usque hodie enim est apud eos urbs citium 
de qua et zeno stoicae sectae haeresiarches fuit. quamquam plerique 
nostrorum et maxime machabaeorum principium cethim italiae macedoniae 
que insulas arbitrentur. hoc enim scriptura commemorat, quod alexander 
rex macedonum egressus sit de terra cethim. insulam quoque nominans, non
 mentitur; postea enim a nabuchodonosor uel alexandro terrae continens 
facta est, propter expugnationem multis in breui freto aggeribus 
comportatis. negotiationem quoque sidonis appellat, iuxta sequentem 
uersiculum, in quo ait: erubesce, sidon. tradunt enim historiae, quod 
tyrus colonia sidonis sit.
</p><p>transfretantes mare repleuerunt te. in aquis multis semen nili 
messis fluminis fruges eius. tyrum negotiatione gaudere et totius orbis 
esse emporion, et praesentia tempora probat et hiezechiel lato sermone 
describit. quod autem negotiatores in subuehendis mercibus transfretent 
maria, nemo est qui dubitet. nec tantas habet opes ipsa urbs de terra 
regionis suae, quae ualde angusta est, et galilaeae damasci que finibus 
premitur, quantas de subuectione nauium. nilus omnis, et aegypti 
fertilitas e uicino infunditur tyro. pro nilo, quod apud hebraeos 
legimus sior, lxx et theodotio negotiatores interpretati sunt; quod 
uerbum turbidum, et per hoc nili aquas significat, hieremia testante: 
quid tibi et aegypto, ut bibas aquas geon. pro quo in hebraico habetur 
sior, id est turbidas.
</p><p>erubesce, sidon; ait enim mare fortitudo maris, dicens: non 
parturiui, et non peperi, et non enutriui iuuenes, nec ad incrementum 
perduxi uirgines. dixi supra coloniam sidoniorum esse tyrum.
audi igitur, mater, cuncta simul contra filiam tuam maria clamantia, et 
quodammodo uocem emittentia, quae per naturam loqui non ualent. frustra 
diuitias comportaui; sine causa de toto orbe in tyrum opes contuli. illa
 diues, illa luxuriosa, et populorum quondam gaudens multitudine, in qua
 nascebatur turba mortalium, caterua puerorum, iuuentutis examina, cuius
 plateae uirginum, et infantium, ac iuuenum, et puellarum lusibus 
perstrepebant; nunc ad solitudinem redacta est. fieri autem 
pros�popoiias~g ex rebus multis sollemne est.
</p><p>cum auditum fuerit in aegypto, dolebunt cum audierint de tyro. 
hoc perspicuum est, quod aegyptii postquam audierint potentissimam et 
uicinam gentem, longa obsidione deletam, sciant etiam sibi interitum 
propinquare.
</p><p>transite maria, ululate qui habitatis in insula. rursum pro mari 
et tharsis lxx carthaginem transtulerunt. legimus in historiis 
assyriorum, obsessos tyrios postquam nullam spem euadendi uidebant, 
conscensis nauibus fugisse carthaginem, seu ad alias ionii aegaei que 
maris insulas. unde et in hiezechiel dicitur: merces non est reddita ei 
neque exercitui eius de tyro, eo quod omnes urbis opes translatae sint, 
et nobiles quique eam uacuam dereliquerint.
</p><p>numquid non haec uestra est, quae gloriabatur a diebus pristinis 
in antiquitate sua? arguit superbiae tyrum, quod in conditionis suae 
antiquitate sit gloriata, et non respexit ad deum; sed nomina patrum 
recolens, se aeternam putauerit.
</p><p>ducent eam pedes sui longe ad peregrinandum. eos dicit, qui in urbe remanserant, et captiui ducti sunt in babylonem.
</p><p>quis cogitauit hoc super tyrum quondam coronatam? rursum lege 
hiezechiel, et quantae gloriae tyrus fuerit, ex principis eius 
lamentatione cognosces. coronatam uocat eam, quod sicut rex inter 
plurimam hominum multitudinem ornatum diademate erigit caput. ita tyrus 
fulgens et excelsa opibus, auro que et gemmis et serico ac purpura 
nitens, regina sit in cunctis gentibus aestimata.
</p><p>cuius negotiatores principes, institores eius incluti terrae. 
miramur legatum pyrrhi quondam dixisse de urbe romana: uidi ciuitatem 
regum. ecce multo ante illa tempora negotiatores et institores tyri, 
principes et incluti describuntur, ut per haec ostendatur opulentiae 
magnitudo, cum negotiator tyri alterius uerbis esse rex possit.
</p><p>dominus exercituum cogitauit hoc, ut detraheret superbiam omnis 
gloriae; et ad ignominiam deduceret uniuersos inclutos terrae. quia 
supra interrogantis more dixerat: quis cogitauit hoc super tyrum quondam
 coronatam? nunc ipse respondit: non fatorum, ut stulti putant, sic fila
 deducta sunt; non fortunae cucurrit rota, sed dei iudicio et ipsius 
uoluntate perfectum est, qui superbis resistit et humilibus dat gratiam.
 et commonet arrogantes conditionis suae, ut discant potentiam eius per 
miseriam, cuius clementiam per beneficia sentire noluerant.
</p><p>transi terram tuam quasi flumen, filia maris; non est cingulum 
ultra tibi. sicut, inquit, fluuius, siue, ut in hebraico significantius 
habet, riuulus (hoc enim dicitur ior), facile transitur pede. ita et tu 
terram tuam, in captiuitatem ducta, transibis, o filia maris, uel quia 
insula es, uel quia supra de te scriptum est: dixit mare fortitudo 
maris, non parturiui et non peperi. quod que infert, non est cingulum 
ultra tibi, quem sensum habeat, apertius symmachus docet: non poteris 
ultra resistere, id est: non habebis uires nec accinctos ad pugnandum 
lumbos tuos, ut possis aduersariis contraire.
</p><p>manum suam extendit super mare, conturbauit regna. quis extendit 
manum? haud dubium ex ipsa sermonis continentia quin deus, de quo supra 
dixit: dominus exercituum cogitauit hoc, ut detraheret superbiam omnis 
gloriae.
extendit ergo manum suam super omnia maria, saeculum orbem que 
significans et conturbauit uniuersas gentes, inter quas, et tu, tyre, 
turbata es, siue super mare, in quo proprie sita es.
</p><p>dominus mandauit aduersus chanaan, ut contereret fortes eius. 
ostendit quod sit mare, super quod extenderit dominus manum suam, 
dicens: mandauit aduersus chanaan. tyrus enim in terra chanaan condita 
est. lege scripturas, maxime que euangelium, ubi syrophoenissa 
interpellans pro filia, egreditur de terra chanaan, quae dicitur mulier 
chananaea. simul que quia dixerat: extendit manum suam, ne operantem 
membris et officio corporali crederes dominum, adiecit: mandauit, ut dei
 fecisse, iussisse sit.
</p><p>et dixit: non adicies ultra ut glorieris, calumniam sustinens, 
uirgo filia sidonis, in cethim consurgens transfreta; ibi quoque non 
erit requies tibi. deus, qui cogitauit detrahere superbiam omnis 
gloriae, qui mandauit aduersus chanaan, ut contereret fortes eius, ipse 
dicit: nequaquam ultra gloriaberis, et in tua confides potentia. o uirgo
 filia sidonis, id est, colonia sidoniorum, fugies quidem nauibus ad 
insulas occidentis, seu in cyprum et ceteras macedoniae graeciae que 
terras, sed et ibi, aduersante deo, requiem inuenire non poteris. 
alioquin, omnis uagus atque in orbe peregrinus et incertarum sedium, 
semper in angustia, iugiter in maerore est.
</p><p>ecce terra chaldaeorum, talis populus non fuit. assur fundauit 
eam in captiuitatem, traduxerunt robustos eius, suffoderunt domos 
illius, posuerunt eam in ruinam. ululate, naues maris, quia deuastata 
est fortitudo uestra. quia supra dixerat: ducent eam pedes sui longe ad 
peregrinandum; et iterum: transi terram tuam quasi flumen, duplex que 
fuit populus tyri, eorum qui fugerant et transfretauerant in cethim, et 
eorum qui in urbe remanserant, ad utrumque loquitur. de his qui 
fugerant, supra ait: in cethim consurgens transfreta, ibi quoque non 
erit requies tibi. de his qui remanserant et ducti sunt in captiuitatem:
 ecce, inquit, accolae terrae chaldaeorum, cuius potentiam nulli populi 
ante habuerunt, et quae ab assyrio fundata est, transduxerunt robustos 
tyri. suffoderunt non solum muros, sed et cuncta habitacula ciuitatis, 
posuerunt que eam in ruinam. quia igitur alii fugerunt, alii capti sunt,
 ululate naues, uel maris uel carthaginis; negotiatio enim et colonia 
uestra deleta est. simul que considera, quomodo laudauerit chaldaeos. 
non dixit, talis populus ultra non erit. potentius quippe et durius 
regnum est romanorum; sed, ante non fuit. qui priora negauit, concessit 
sequentia.
</p><p>et erit in die illa, in obliuione eris, o tyre, septuaginta 
annis, sicut dies regis unius. ab hoc loco usque in finem huius 
prophetiae, tyro prospera nuntiantur, quod debeat agere paenitentiam, 
quod iterum exstruenda sit, quod septuaginta tantum annis, quibus et 
templum dei desolatum fuit, tyri subuersio maneat; ut, cuius ruinis 
insultabat, et ruinarum eius tempus imitetur. septuaginta autem annos 
unius regis, multi putant nabuchodonosor dici, quibus regnum gentis 
assyriae in hierusalem permanserit. alii generaliter pronuntiatum, quod 
qui longum regnandi tempus habuerit, septuaginta annos transire non 
possit.
</p><p>post septuaginta autem annos erit tyro quasi canticum meretricis 
sume citharam, circumi ciuitatem, meretrix obliuioni tradita, bene cane,
 frequenta canticum, ut memoria tui sit. quia cum plurimis gentibus 
fornicata es et desolatam te nudam que et captiuitatis squalentem 
sordibus, amatores pristini contempserunt, assume nunc citharam, 
congemina carmina, circumi ciuitatem, plange lupanar pristinum et 
antiqui erroris uestigia lacrimis laua, ut possis dei in te 
misericordiam prouocare.
</p><p>et erit, post septuaginta annos uisitabit dominus tyrum, et 
reducet eam ad merces suas, et rursum fornicabitur cum uniuersis regnis 
terrae super faciem terrae.
haec omnia iuxta historiam expleta esse, consonis graecorum et phoenicum
 litteris indicatur, quod post lxx annos instaurata, ad potentiam 
pristinam sit reuersa, et negotiatio uniuersarum gentium fuerit, quas 
ego puto fornicationes appellari, ut quomodo qui fornicatur, ad lupanar 
ingreditur, et mercedem stupri tribuit. sic et institor, de toto orbe 
concurrens, pulchritudinem urbis quasi meretricis impleuerit. et erit 
negotiatio eius, et mercedes eius sanctificatae domino; non condentur, 
neque reponentur. quia his qui habitauerint coram domino, erit 
negotiatio eius, ut manducent in saturitate, et uestiantur usque ad 
uetustatem. haec secundum historiam necdum facta comperimus, nisi forte 
putandum est, quod post aedificationem hierusalem et instaurationem 
tyri, amicae inter se fuerint ciuitates, et ad templum dei crebro tyri 
dona transmiserint. sicut et in ezra legimus, quod tyrios qui pisces 
uendebant, in sabbato abegerit, et introire urbem non permiserit; atque 
ex uno mercimonio, etiam de ceteris aestimandum sit. iudaei cassa in 
futurum uota differunt, post antichristum in mille annis haec explenda 
memorantes. nec mirum si ista confingant, qui spreta ueritate christi, 
organum diaboli antichristum recepturi sunt, cum etiam christiani 
iudaizantes, de mille annorum beatitudine haec dicta contendant. ego 
autem quomodo in uisione babylonis sub typo euersionis eius, 
consummationis tempus intellego, et in aegypto destructis idolis altare 
domini collocatum, ad christi tempus refero; et in uisione moab, thronum
 saluatoris in terra eius positum recognosco, et in damasci ceteris que 
uisionibus omnibus, nostrorum esse temporum sacramenta non dubito. ita 
et in uisione tyri, quae extrema est, christianae felicitatis tempus 
interpretor, quod postquam aedificata est et recepit pristinum statum, 
et omnis negotiator in antiquam consuetudinem, portum eius ingressus 
est, et mercimonia et labor eorum domino dedicentur. cernamus in tyro 
exstructas christi ecclesias, consideremus opes omnium, quod non 
reponantur, nec thesaurizentur, sed dentur his qui habitant coram 
domino, qui seruientes altari participant cum altari. ministrant autem 
tyrii non ad diuitias, nec ad cumulandas sacerdotum opes, sed ad uictus 
necessaria suppetenda. ut, iuxta apostolum, habentes uictum atque 
uestitum, his contenti simus. et nota quod non dixerit negotiationes et 
merces tyri sanctificatas domino his dandas qui habitauerint hierusalem 
sicut iudaei arbitrantur; sed qui fuerint coram domino, qui seruiunt ei.
 sic enim et dominus constituit, ut qui euangelium praedicant, uiuant de
 euangelio. seruire autem domino, et habitare coram eo, non est loci, 
sed meriti. hucusque uisiones isaiae, siue onera quae certis gentibus 
imposuit, ut iussisti, et ut nos quiuimus, historica interpretatione 
disseruimus, hebraicae tantum ueritatis prementes uestigia. quae 
sequuntur, ad omnes pertinent nationes, et generaliter ad totius mundi 
consummationem. de quibus nec tu petisti, ut scriberem, nec mihi otiosum
 fuit, ut ex superfluo non quaesita dictarem, qui quaesita uix scripsi.
</p><h3 align="center"><a name="TOC-LIBER-6"></a>LIBER 6</h3>
<p>quod in praecedenti uolumine pollicitus sum, ut supra fundamentum 
historiae, si uoluntati nostrae christus annueret, spiritale struerem 
aedificium et imposito culmine perfectae ecclesiae ornamenta monstrarem,
 hoc in sequentibus duobus libris, o uirgo christi eustochium, 
orationibus tuis et domini misericordia facere conabor, ut eodem labore 
quo quintus liber historiam comprehendit, sextus et septimus perstringat
 anagogen; non omnia disserentes, ne multa fiant uolumina, sed quid 
ecclesiastici uiri ante nos senserint, breuiter indicantes.
</p><p>13. onus seu uisio contra babylonem quam uidit esaias filius 
amos. uidit non carnis, sed mentis oculis, quam grande magnum que pondus
 babyloni sit imponendum. et quia babylon, quae hebraice dicitur babel, 
interpretatur confusio, eo quod ibi aedificantium turrim sermo confusus 
est, spiritaliter mundus iste intellegitur, qui in maligno positus est, 
et non solum linguas, sed opera singulorum mentes que confundit. huius 
babylonis rex est uerus nabuchodonosor, contra dominum superbiens, qui 
dicit in corde suo: in caelum ascendam, super sidera caeli ponam solium 
meum; sedebo in monte testamenti in lateribus aquilonis, ascendam supra 
altitudinem nubium, ero similis altissimo. iste est qui ostendit domino 
uniuersa regna mundi, et dixit ei: haec omnia mihi tradita sunt, et tibi
 dabo, si cadens adoraueris me. denique in consequentibus nequaquam 
contra babylonem, sed contra orbem terrarum comminatio est. dominus 
sabaoth praecepit genti bellicosissimae, ut ueniat de terra longinqua a 
summitate caeli, ut disperdat orbem terrarum. et iterum: ecce dies uenit
 insanabilis furoris et irae, ut ponat orbem terrarum desertum, et 
peccatores disperdat ex eo. ac deinde: praecipiam orbi terrarum uniuerso
 mala et impiis peccata sua. ex quibus probatur, omnia quae dicuntur 
contra babylonem, ad mundi huius confusionem et interitum pertinere.
super montem caligosum, siue campestrem, leuate signum. apostolis 
praecipitur et apostolicis uiris ac magistris ecclesiarum ut dimicaturi 
contra babylonem, signum eleuent dominicae crucis, non in humili loco, 
et in demersis uallibus, sed in monte caligoso, siue campestri. quorum 
alterum significat abscondita ecclesiae sacramenta, quae ut uideret 
moyses et audiret uocem dei, intrauit tenebras et caliginem. posuit enim
 deus tenebras latibulum suum; et nubes et caligo in circuitu eius. 
alterum docet, sic nos ad excelsa ecclesiasticorum dogmatum debere 
conscendere, ut iuxta apostolum paulum humiliemur atque dicamus: qui non
 sum dignus uocari apostolus, quia sum persecutus ecclesiam dei. qui et 
ipse eleuauit signum in monte campestri, quando insita sibi humilitate 
dicebat: ego autem iudicaui nihil scire me in uobis, nisi iesum 
christum, et hunc crucifixum. hoc autem signum et in superioribus 
leuauit ipse, qui ortus est de radice iesse in nationibus, ut 
congregaret perditos israel.
</p><p>exaltate uocem, leuate manum. pro quo lxx transtulerunt: 
consolamini manum. exaltat uocem qui de sublimibus loquitur, et 
praesentia quasi breuia et transitoria contemnit. qui audit ab eodem 
esaia: super montem excelsum ascende qui euangelizas sion. eleua in 
fortitudine uocem tuam qui euangelizas hierusalem, eleuat manum suam, 
qui potest cum dauid dicere: eleuatio manuum mearum sacrificium 
uespertinum; et qui in omni loco leuat sanctas manus, ut non solum leuet
 manus, sed etiam consoletur manu, ne dicat pauperi: cras ueni, et 
accipe; sed ut pauperiem eius et necessitatem praesenti misericordia 
consoletur.
</p><p>et ingrediantur portas duces. lxx: aperite principes. duces 
ecclesiae ingrediuntur portas mysteriorum dei, et scripturarum 
sacramenta cognoscunt, habentes clauem scientiae, ut aperiant eas 
creditis sibi populis. unde praecipitur, ut magistri aperiant, et 
discipuli ingrediantur.
</p><p>ego mandaui sanctificatis meis. pro quo lxx: ego praecipiam, et 
ego adducam eos. ipse enim sanctificat ministros suos, ut et qui 
sanctificat et qui sanctificantur, ex uno omnes sint. qui et in alio 
loco credentibus loquitur: sancti estote, quoniam et ego sanctus sum; 
ipse praecipit et adducet principes suos, ut faciant quae praecepta 
sunt.
</p><p>et uocaui fortes meos in ira mea exsultantes in gloria mea. lxx: 
gigantes ueniunt implere furorem meum, gaudentes simul et contumeliam 
facientes. iuxta hebraicum haerent superioribus quae dicuntur, quod ipse
 uocauerit fortes suos, exsultantes in gloria sua qui mandauerat 
sanctificatis suis. porro iuxta lxx, gigantes uenientes ut impleant 
furorem domini, gaudentes in aliena iniuria atque laetantes, sinistrae 
accipiendae sunt contrariae que uirtutes, de quibus et in psalmis 
legimus: misit in eos furorem irae suae, furorem et iram et 
tribulationem, immissionem per angelos pessimos. ex his est et 
exterminator in aegypto, qui postes agni litos sanguine non audet 
intrare, et ille spiritus qui egressus stetit in conspectu domini et 
ait: ego decipiam achab. dixit que ei dominus: decipies et praeualebis, 
egredere et fac sic. unde in eodem regum uolumine michaeas loquitur: 
uidi deum israel sedentem super thronum suum et omnis exercitus caeli 
stabat circa eum a dextris, et a sinistris. dextrae uirtutes sunt eorum 
angelorum qui ad bona mittuntur; sinistrae autem eorum quibus ad 
puniendum tradimur. unde et apostolus: quos tradidi, inquit, satanae, ut
 discant non blasphemare. nomen autem gigantium, pro quo in hebraeo 
geborim, id est fortium, positum est, lxx et theodotio in similitudine 
fabularum uertere gentilium, sicut et sirenas et titanas et arcturum, 
hyadas et orionem nominant, quae apud hebraeos aliis appellantur 
uocabulis.
si autem gigantes rebelles dei sunt, et omnes haereses contrariae 
ueritati rebellant deo. omnes haeretici gigantes sunt, qui gaudent in 
errore suo, et tunc maxime gloriantur, quando ecclesiae contumeliam 
fecerint.
</p><p>uox multitudinis in montibus quasi populorum frequentium, uox 
sonitus regum gentium congregatarum. tripliciter iste locus accipitur. 
primum, ut eleuato signo in monte campestri, ueniat gentium multitudo, 
et ipsa in montibus constituta, quae diuiditur in duo, in populos 
scilicet et in reges, in discipulos et magistros, de quibus et saluator 
in euangelio loquebatur: multi ab oriente et occidente uenient, et 
accumbent cum abraham et isaac et iacob in regno caelorum. propterea 
autem una uox et consona dicitur, ut illud apostolicum probetur: idipsum
 dicatis omnes et non sint in uobis schismata, sed sitis perfecti in 
eodem sensu et eadem sententia. secundo, haereticorum describitur 
superbia, qui in montibus se esse credentes, eriguntur contra scientiam 
dei, et iniquitatem in excelso loquuntur, et ponunt in caelum os suum, 
qui et ipsi habent populos, habent reges, qui deceptum populum deuorant.
 tertia interpretatio est: quoniam supra dixerat: gigantes ueniunt ut 
impleant furorem meum, gaudentes simul et contumeliam facientes, ipsorum
 gigantium describit arrogantiam, et ad puniendos, qui sibi traditi 
fuerint, in mala parte consensum.
</p><p>dominus exercituum praecepit militiae belli, uenientibus de terra
 procul a summitate caeli, dominus, et uasa furoris eius, ut disperdat 
omnem terram. lxx: dominus sabaoth praecepit genti bellicosissimae, ut 
ueniat de terra longinqua a summo (signum_obeli) fundamento 
(signum_metobeli) caeli dominus, et bellatores eius, ut disperdant 
uniuersum orbem. fundamentum obelo praenotandum est. in regum et 
paralipomenon uolumine legimus, quod ira dei accensa sit super israel 
quando dauid numerauit populum et offendit dominum. in psalmis quoque 
scribitur: domine, ne in furore tuo arguas me, neque in ira tua 
corripias me, et cetera his similia, pro quo legi in cuiusdam 
commentariis iram dei posse intellegi contrariam fortitudinem, cui 
tradimur ad puniendum, de quo et in octauo psalmo cantatur: ut destruas 
inimicum et defensorem. possunt bellatores dici qui de terra procul 
ueniunt et a summo caeli, etiam ministri angeli, qui in mundi 
consummatione mittendi sunt, ut zizaniorum manipulos faciant, et 
separatos a frumento incendio praeparent sempiterno. omnis quoque terra 
disperditur, quando terrena opera subuertuntur. sunt et alii domini 
bellatores instructi armatura apostoli, qui cotidie in ecclesia, quae 
oikoumen�~g, id est orbis, et habitata intellegitur, disperdant eos, et 
interficiant qui eriguntur contra scientiam dei.
</p><p>ululate, quia prope est dies domini, quasi uastitas a domino 
ueniet. propterea omnes manus dissoluentur, et omne cor hominis 
tabescet, et conteretur. quoniam bellatores domini uenturi sunt, ut 
disperdant omnem terram, ululate, et agite paenitentiam, quibus poena 
uentura est. prope est enim dies domini, uel consummationis totius 
mundi, atque iudicii, uel exitus uniuscuiusque de uita. uenit enim a 
domino depraedatio, quam nos diximus uastitatem. ut seruaremus 
metaphoram, quia praemiserat bellatores. cum dies iudicii, uel 
dormitionis aduenerit, omnes manus dissoluentur, quibus dicitur in alio 
loco: confortamini, manus dissolutae. dissoluentur autem manus, quia 
nullum opus dignum dei iustitia reperietur, et non iustificabitur in 
conspectu eius omnis uiuens. unde propheta dicit in psalmo: si 
iniquitates attendas, domine, quis sustinebit? omne quoque cor siue 
anima hominis tabescet; et pauebit conscientia peccati sui. haec est 
dies formidolosa atque terribilis, de qua et sophonias loquitur: metuite
 a facie domini, quia prope est dies domini. et rursum: iuxta est dies 
domini magna; prope, et uelox nimis. et amos: uae, inquit, qui 
desiderant diem domini; utquid uobis dies domini quae tenebrae sunt, et 
non lux?
quod que iuxta lxx additum est: turbabuntur legati, et dolores 
apprehendent eos, illos legatos interpretari possumus, quos ciues 
miserant aduersum eum, qui profectus erat in terram longinquam, ut sibi 
regnum peteret. unde ipse loquitur in euangelio: inimicos autem, qui 
noluerunt me regnare super se, adducite huc et interficite coram me. 
torsiones et dolores tenebunt; quasi parturiens dolebunt. unusquisque ad
 proximum suum stupebunt; facies combustae uultus eorum. cum uenerint 
domini bellatores de terra longinqua, et omnes manus fuerint dissolutae,
 et cor pauidum atque contritum; tunc strophomata, quae nos torsiones 
uentris interpretati sumus, et dolores tenebunt eos, similes doloribus 
parturientium. per quae ostenditur torqueri eos propria conscientia et 
facies habere combustas eo igne, quem sibi succenderant, quia non 
possunt dicere: signatum est super nos lumen uultus tui, domine. et: nos
 omnes reuelata facie gloriam domini contemplantes, in eamdem imaginem 
transformamur. unusquisque stupebit ad proximum suum, uidens eum in 
eisdem esse tormentis, quibus ipse cruciatur.
</p><p>ecce dies domini uenit crudelis, et indignationis plenus et irae 
furoris que ad ponendam terram in solitudinem, et peccatores eius 
conterendos de ea. pro terra septuaginta t�n~g oikoumen�n~g, id est 
orbem, interpretati sunt; pro crudeli, insanabilem. cum enim dies uel 
iudicii uel mortis aduenerit, implebitur illud quod in sexto psalmo 
legitur: in inferno autem quis confitebitur tibi? non est enim tempus 
illud paenitentiae sed poenarum. et in alio loco dicitur: quam magna 
multitudo dulcedinis tuae, domine, quam abscondisti timentibus te! ergo 
absconditur multa dei misericordia ab his qui adhuc in timore sunt 
positi et perfectam dei non habent caritatem, ut dum crudelem audiunt 
diem domini, et insanabilem, et indignationis furoris que plenum, 
peccare desistant. ponetur quoque orbis uel terra in solitudinem, et 
peccatores conterentur de ea, quae prius peccatorum onere grauabatur, ut
 deletis perditis que sceleribus, habitet et regnet in terra sola 
iustitia.
</p><p>quoniam stellae caeli, et splendor earum non expandent lumen 
suum. obtenebratus est sol in ortu suo et luna non splendebit in lumine 
suo. lxx: stellae enim caeli et orion (signum_obeli) et omnis ornatus 
caeli (signum_metobeli) lumen suum non dabunt. et obtenebrabuntur sole 
oriente, et luna non dabit lumen suum. pro eo quod nos interpretati 
sumus splendor earum, haud dubium quin stellarum aquila et theodotio 
ipsum uerbum posuerunt hebraicum chileem; pro quo lxx orionem 
transtulerunt, addentes de suo et omnis ornatus caeli, quod obelo 
praenotandum est. orionem autem gentilium fabulae dicunt uiginti duas 
habere stellas, e quibus quattuor tertiae magnitudinis sunt, nouem 
quartae, rursum aliae nouem quintae, et ab aliis appellantur bootes. 
legimus quoque in iob hyadas et uesperum, et arcturum et thesauros, siue
 interiora austri, de quibus in suo loco dicendum est. nec putare 
debemus apud hebraeos has stellas his appellari nominibus, quae graecus 
sermo resonat et latinus. sed propria habere uocabula. sicut enim deus 
uocauit lucem, diem; et firmamentum, caelum; et aridam, terram; et 
congregationes aquarum, maria; sic et singulas stellas suis appellauit 
nominibus, quarum proprietatem nostra lingua non exprimit. scriptum est 
de deo in alio loco: qui numerat multitudinem stellarum; et omnibus eis 
nomina uocat. quando igitur dies domini uenerit ad ponendum orbem 
terrarum in solitudinem, et peccatores de ea penitus auferendos. tunc ad
 comparationem diuinae maiestatis, stellae caeli et omnis splendor earum
 retrahent lumen suum. nec mirum est hoc de minoribus stellis dicere, 
cum etiam sol obtenebrescat in ortu suo, et luna splendorem solitum non 
habeat. illud autem quod lxx transtulerunt, quod stellae et orion et 
omnis ornatus caeli obtenebrentur sole oriente, non habet quid signi 
siue miraculi; hoc enim omni fit tempore, ut orto sole, stellae quae in 
caelo sunt non appareant. nec mirum hoc dixisse de sole, cum etiam plena
 luna et tota nocte fulgente, pleraque astra non luceant.
esse autem etiam per diem stellas in caelo, probat solis deliquium; quod
 quando umbra terrae, ut philosophi disputant, et obiecto orbe lunae 
fuerit obscuratus, clariora in caelo astra uideantur.
</p><p>et uisitabo super orbis mala, et contra impios iniquitates eorum.
 quando uisitat et percutit deus? ad hoc percutit ut emendet. denique 
quando uehementer irascitur super eos qui non agunt paenitentiam. non 
uisitabo, inquit, super filias uestras, cum fuerint fornicatae; et super
 nurus uestras, cum adulterauerint. e contrario de his qui in christo 
credituri sunt, dicitur: uisitabo in uirga iniquitates eorum et in 
flagellis peccata eorum; misericordiam autem meam non auferam ab eis. et
 requiescere faciam superbiam infidelium; et arrogantiam fortium 
humiliabo. lxx: et perdam iniuriam iniquorum, et iniuriam superborum 
humiliabo. uerbum hebraicum gaon, quod perspicue arrogantiam et 
superbiam sonat, theodotio et septuaginta semper iniuriam transtulerunt,
 sensum magis quam uerbum exprimentes, quia omnis superbus promptus est 
ad iniuriam. ergo propterea dominus uisitat super orbis mala et contra 
impios iniquitates eorum, ut comprimat arrogantiam superborum et 
superbiam fortium humiliet. deus enim superbis resistit, humilibus autem
 dat gratiam. et in prouerbiis legimus: ante contritionem eleuatur cor 
uiri et ante gloriam humiliatur. semper superbiam ruina sequitur, et 
humilitatem gloria: qui enim se exaltat, humiliabitur; et qui se 
humiliat, exaltabitur. legimus in alio loco: perdam sapientiam 
sapientium et intellegentiam prudentium reprobabo. non quod uera 
sapientia et uera prudentia perdantur a domino, sed falsi nominis 
scientia. qui sibi thesaurizant linguam mendacii et deficiunt scrutantes
 scrutinio, et inueniunt nihil, loquentes iniquitatem in excelsum et 
ponentes in caelum os suum. unde proprie haereticorum superbia, 
ueritatis iniuria nominatur.
</p><p>pretiosior erit uir auro; et homo mundo obrizo. lxx: et erunt qui
 derelicti fuerint, honorati magis quam aurum excoctum; et homo 
honorabilior erit lapide sophir. in consummatione mundi, quando orbis 
redactus fuerit in solitudinem et obtenebratus sol in ortu suo et luna 
splendorem suum non dederit, tanta fient ab antichristo signa atque 
portenta, ut iniquitate crescente, refrigescat caritas multorum, ad 
decipiendos etiam si fieri potest electos dei. tunc pretiosior erit uir 
auro, quod hebraice dicitur ofaz, et aquila interpretatus est kirron~g, 
quod coloris optimi atque sanguinei est; et homo mundissimo obrizo, quod
 hebraice dicitur ophir, et aquila transtulit sp�l�ma~g opheir~g, quod 
nescio quid uolentes lxx interpretati sunt: lapidem de sophir. est autem
 indiae locus, in quo aurum optimum nascitur; sicut in genesi legimus de
 fluuio phison: iste est qui circumit omnem terram euilat, ubi est 
aurum; et aurum terrae illius optimum; et ibi est carbunculus et lapis 
prasinus. pretiosior autem intellegitur, pro eo quod est rarior. omne 
enim, quod rarum est, pretiosum est, sicut et in samuelis uolumine 
legimus: et sermo domini pretiosus erat in israel.
</p><p>super hoc caelum concutiam, et mouebitur terra de loco suo. lxx: 
caelum enim furiet, et terra mouebitur a fundamentis suis. cum 
pretiosior fuerit uir auro, et homo mundo obrizo, et impletum quod 
scriptum est: putas cum uenerit filius hominis, inueniet fidem super 
terram? tunc et caeli mouebuntur et terra. caelum enim et terra 
pertransibunt, non sua uoluntate et proprio arbitrio, ut plerique 
aestimant, animantia ea esse credentes; sed propter indignationem domini
 exercituum et propter diem furoris eius, qui respicit terram et facit 
eam tremere. unde hoc quod in lxx dicitur: caelum enim furiet, 
met�numik�s~g accipiendum pro his, qui uersantur in caelo, quomodo si 
dicamus, omnis ciuitas conclamauit et obuiam iudici urbs uniuersa 
processit.
fundamenta uero terrae et in prouerbiis legimus: deus sapientia fundauit
 terram. et ad iob loquitur dominus: ubi eras quando fundabam terram? 
non quod terra habeat fundamenta profunda mole deiecta; sed uoluntas et 
potestas dei, qua omnia continentur, fundamenta illius appellanda sunt. 
ipse enim super maria fundauit eam et super flumina collocauit eam, et 
ipse appendit eam super nihili.
</p><p>et erit quasi damula fugiens, et quasi grex ouium, et non erit 
qui congreget; unusquisque ad populum suum conuertentur, et singuli ad 
terram suam fugient. omnis, qui inuentus fuerit, occidetur, et omnis qui
 superuenerit, cadet in gladio. infantes eorum allidentur in oculis 
eorum; diripientur domus eorum et uxores eorum uiolabuntur. caelo terra 
que commotis, fugiet diabolus coluber tortuosus, uel omne dogma 
contrarium ueritati, quod in magistros ac discipulos scinditur, quorum 
priores propter oxudorkeian~g, graeco sermone dorcades, id est capreae 
nuncupantur, sequentes quasi bruta animalia; et huc atque illuc errantia
 non habent qui eos dirigant; perdiderunt enim eum, de quo scriptum est:
 a domino gressus hominis diriguntur; qui liberati a magistris pessimis 
conuertentur ad populum suum et singuli ad terram suam fugient, de qua 
orti sunt; qui uero inuentus fuerit, occidetur, siue iugulabitur. hoc 
autem non solum in consummatione mundi, sed usque hodie fit in ecclesia.
 quando magistris superatis, grex deceptus reuertitur ad populum, et ad 
terram suam; et in eo quod inuenitur, occiditur, ut haereticus esse 
desistat, et quicumque superuenerit, cadet in gladio spiritali.
tunc infantes eorum et paruulos, qui nondum ad perfectam uenerunt 
erroris aetatem, allident in oculis magistrorum, diripient que eorum 
domos, et uxores eorum uiolabunt praua sapientia et doctrina peruersa. 
unde pro huiusmodi patribus quorum interficiendi sunt paruuli, debemus 
orare et dicere: da eis, domine. quid dabis eis? uuluam sterilem et 
ubera arentia. parturierunt enim iniquitatem, conceperunt dolorem et 
genuerunt iniustitiam.
</p><p>ecce ego suscitabo super eos medos, qui argentum non quaerant, 
nec aurum uelint. sed sagittis paruulos interficiant et lactentibus 
uteri non misereantur, et super filios non parcet oculus eorum. 
inuenimus in genesi quod madai auctor gentis medorum fuerit, qui 
interpretatur mensura, siue a potente uel forti. igitur contra 
babylonios, qui mente confusi sunt, suscitantur a potente et forti deo 
ministri ad puniendum fortitudinis, ut reddant unicuique secundum opera 
sua. in qua enim mensura mensi sunt, remetietur eis. mensuram agitatam 
atque concussam et plenam et supereffundentem restituent in sinus eorum.
 qui nec argentum nec aurum, id est nec eloquii pulchritudinem nec 
acumen ingenii, in quibus sibi ante plaudebant, recipient. sed poenis 
afficient traditos sibi paruulos ac lactentibus uteri non miserebuntur, 
ut magis misereantur. atque utinam et nos suscitemur a domino et haec 
nobis detur potestas, ut nec argentum nec aurum uelimus eloquentiae et 
sapientiae saecularis. sed filios haereticorum, et omnium qui decepti 
sunt, interficiamus sagittis spiritalibus, id est testimoniis 
scripturarum; et qui lacte nutriuntur erroris, absque ulla misericordia 
trucidentur, ut clementi crudelitate pereant, nullius que misereamur 
infantiae, et illa beatitudine digni simus: beatus qui tenebit et 
allidet paruulos suos ad petram!
</p><p>et erit babylon illa gloriosa in regnis, incluta in superbia 
chaldaeorum, sicut subuertit deus sodomam et gomorram. non habitabitur 
usque in finem, et non fundabitur usque ad generationem et generationem;
 nec ponet ibi tentoria arabs, nec pastores requiescent ibi. sed 
requiescent ibi bestiae, et replebuntur domus eorum draconibus. et 
habitabunt ibi struthiones, et pilosi saltabunt ibi; et respondebunt ibi
 ululae in aedibus eius; et sirenae in delubris uoluptatis. prope est ut
 ueniat tempus eius, et dies eius non elongabuntur. lxx: et erit 
babylon, quae uocatur incluta gloriosa regis chaldaeorum, sicut 
subuertit deus sodomam et gomorram. non habitabitur in aeternum, nec 
ingredietur eam per multas generationes; nec transibunt per illam 
arabes, neque pastores requiescent in ea. sed requiescent ibi bestiae, 
et replebuntur domus sonitu, et accubabunt ibi sirenae et daemonia 
saltabunt ibi, et onocentauri ibi habitabunt, et cubicula facient 
haericii in domibus eorum. cito ueniet et non tardabit. quod sequitur: 
(signum_asterisci) et dies eius non protrahentur, (signum_metobeli) 
asteriscis notandum est, quia de theodotione addita sunt. medis aduersus
 confusionis urbem suscitatis, qui nec aurum in bonis reputant nec 
argentum; qui sagittis interficiunt paruulos et lactentibus uteri non 
miserentur, et super filios non parcit oculus eorum. urbs quondam 
incluta quae erat in superbia chaldaeorum, qui interpretantur: quasi 
daemonia, sic subuertetur, quomodo subuersa est sodoma et gomorra, ut 
nullum in ea maneat pristinae mansionis uestigium. sed postquam fuerit 
caelum nouum et terra noua, et praeterierit figura huius mundi, non 
habitabitur urbs confusionis in perpetuum; et nequaquam eumdem statum 
recipiet. non enim ponet ibi, postquam in pristina gloria esse desierit,
 arabs tentoria sua, qui interpretatur occidentalis uel uespertinus; ut 
in ea cupiat habitare, quam uiderit esse desertam. arabs autem in 
praesenti loco in bonam partem accipitur, quod semper tendat ad finem, 
et oblitus praeteritorum, extendat se in priora. nec pastores 
requiescent ibi, qui mansuetissimum domini gregem in hierusalem solent 
pascere; sed e contrario requiescent ibi bestiae, quas detestatur 
psalmista, dicens: ne tradas bestiis animam confitentem tibi.
pro quibus aquila et symmachus et theodotio ipsum uerbum hebraicum 
posuerunt siim. et implebuntur domus eorum, hoc est babyloniorum, iuxta 
lxx et theodotionem �chou~g, id est sonitu et clamoribus; iuxta aquilam,
 typhonibus, quos nos in dracones uertimus; iuxta symmachum oiim, quod 
uerbum in hebraico continetur. et habitabunt ibi struthiones, animal 
semper solitudines appetens, de quo in iob plenius scribitur, qui cum 
pennas habere uideatur, tamen de terra altius non eleuatur, pro quo lxx 
seir�nas~g, id est sirenas, interpretati sunt. pilosos autem qui 
dicuntur hebraice sirim, theodotio erectis et stantibus pilis 
interpretatus est. symmachus et lxx daemonas transtulerunt. pro 
onocentauris quoque, quos soli lxx interpretati sunt, imitantes 
gentilium fabulas, qui dicunt fuisse hippocentauros, tres reliqui 
interpretes ipsum posuere uerbum hebraicum iim quod nos in ululas 
uertimus. ubi autem lxx dixerunt: cubilia facient hericii in domibus 
eorum, et in hebraico positum est thannim, aquila et symmachus et 
theodotio sirenas interpretati sunt, significantes uel bestias aliquas 
esse, uel daemonas, iuxta errorem gentilium dulce cantantes et 
decipientes homines, qui huius saeculi naufragium clausis auribus 
transire non possunt. porro onocentauri nomen, ex asinis centauris que 
compositum, uidetur mihi significare eos, qui ex parte aliquid humanum 
sapiunt; et rursum uoluptatibus et caeno turpitudinis abducuntur ad 
uitia. dicitur ergo secundum tropologiam, quod in fine mundi, uel mortis
 uniuscuiusque, omnis gloria et superbia chaldaeorum et confusio mundi 
recedat a nobis; et ita omnia subuertantur, sicut subuertit deus sodomam
 et gomorram; nec ultra mundi istius futurus sit status, sed pereat in 
aeternum. nec ponat ibi arabs tentoria sua, de quo in sexagesimo septimo
 psalmo dicitur: iter facite ei qui ascendit super occasum, dominus 
nomen eius. nec pastores ibi requiescant, angeli uidelicet qui humano 
praesunt generi et cotidie uident faciem patris; sed requiescant ibi 
bestiae et dracones, et struthiones et pilosi, et ululae et sirenae, 
quas omnes bestias in figura intellegimus angelorum, uel daemonum, et 
eorum quibus tradimur ad puniendum. et in domibus quondam uoluptatis, 
ubi erat laetitia et gaudium, sit planctus ulularum et lamentabilis uox 
sirenarum, quae auditores suos ducit ad mortem. tempus autem imminere 
iudicii, et diem consummationis babyloniae non elongari, nequaquam 
mirabitur, qui cotidie per sanctos uiros in his qui credunt in domino, 
subuerti uiderit babylonem; et aeternitati comparatam, omnem 
longitudinem esse uicinam. de generibus bestiarum, immo monstrorum, 
breuiter diximus, quia in priori libro iuxta historiam ex parte 
perstricta sunt. hoc quoque considerandum, quod postquam ecclesiasticus 
sermo et doctrina saluatoris urbem confusionis euerterit, ita ut sodomae
 et gomorrae comparetur; non habitetur a sanctis uiris, nec pastores 
requiescant in ea, qui christi gregem pascere consueuerant; sed e 
contrario requiescant ibi bestiae et dracones, et struthiones et pilosi 
saltent in ea. quidquid enim haeretici loquuntur in synagogis satanae, 
non est doctrina domini, sed ululatus daemonum et pilosorum, quos 
imitabatur esau. et sirenae requiescent in delubris uoluptatis, quae 
dulci et mortifero carmine animas pertrahunt in profundum, ut saeuiente 
naufragio, a lupis et canibus deuorentur. prope est ergo et instat 
cotidie tempus ruinae haereticorum, et non differtur eorum subuersio.
</p><p>14. miserebitur enim dominus iacob et eliget adhuc de israel, et 
requiescere eos faciet super humum suam. adiungetur aduena ad eos, et 
adhaerebit domui iacob. et tenebunt eos populi et adducent eos ad locum 
suum; et possidebit eos domus israel super terram domini in seruos et in
 ancillas; et erunt capientes eos qui se ceperant, et subicient 
exactores suos. et erit in die illa cum requiem dederit tibi deus a 
labore tuo, et a concussione tua et a seruitute dura, qua ante seruisti;
 sumes parabolam istam contra regem babylonis, et dices. pro aduena, id 
est proselyto, lxx g��ran~g interpretati sunt, qui hebraice ger dicitur.
 unde puto et moysi filium, qui aduena erat in terra, nominatum a patre 
gersam. ergo georas est uerbum hebraicum, graeca consuetudine 
declinatum. licet quidam hebraei sermonis ignarus, graecam in eo 
etymologiam exprimere conetur, ab eo quod terrenae rei curam habeat: 
g�~g enim, inquit, terra appellatur, et �ra~g, phrontis~g, id est 
sollicitudo. rursum pro masal quam aquila et symmachus et theodotio 
parabolam transtulerunt, quos et nos secuti sumus, lxx planctum 
interpretati sunt. est autem ordo: postquam babylon deserta fuerit in 
aeternum, ita ut habitatio bestiarum sit, miserebitur dominus iacob, 
eius uidelicet qui uitia supplantauit; et eliget israel, eum qui mente 
conspicit deum. et nota uerborum proprietatem: iacob, qui adhuc in lucta
 positus est, miserebitur. israeli uero, qui post uictoriam nomen 
accepit, non misericordia, sed electio coaptatur.
requiescere quoque eos faciet super terram suam, de qua saluator 
loquitur: beati mites, quoniam ipsi possidebunt terram. et: credo uidere
 bona domini in terra uiuentium. adiungentur quoque domui iacob, qui 
electi sunt per apostolos, gentium multitudo; et tenebunt reliquias 
domus israel, et adducent eos in locum suum, ut habitent in tabernaculis
 eorum; et possidebit eos domus israel super terram domini in seruos et 
ancillas. prodest quippe malis, ut bonis seruiant. unde et esau dicitur:
 seruies fratri tuo. et ad iacob: seruiet tibi frater tuus. et accipient
 eos qui se sophismatibus ante deceperant; et exactores suos, qui omnia 
lucri causa faciunt, redigent in seruitutem. postquam autem requieuerit 
iacob et israel a labore suo, quo multum contra saeculum et haereticos 
pugnando laborauerat, et a concussione et seruitute sua, qua malignae 
interpretationi et falsis dogmatibus ante seruierat; tunc sumet planctum
 atque parabolam contra regem babylonis, sermonem uidelicet haeretici 
erroris et confusionis; et dicet quae sequuntur. locum istum iudaei 
interpretantur carnaliter, quod postquam reuersi sunt de babylone, 
factum esse docere non poterunt. neque enim babylonii seruierunt eis, 
qui eos prius ceperant; nec uictis babyloniis, domus eorum possederunt, 
neque habuerunt eos in seruos et ancillas. restat igitur ut iuxta 
fabulas suas de imperio hoc putent futurum esse romano, quibus superatis
 in ultimo tempore, seruiturae sint eis gentes, quibus ante seruierint. 
quod si sequentes litteram, spe se falsa decipiunt, quis eis concedet, 
ut roma uocetur babylon, et nabuchodonosor rex romani imperii? quomodo 
cessauit exactor, quieuit tributum? contriuit dominus baculum impiorum; 
uirgam dominantium, caedentem populos in indignatione, plaga insanabili,
 subicientem in furore gentes, persequentem crudeliter. in petri 
epistola legimus: tempus est, ut incipiat iudicium a domo dei. et in 
hiezechiel tortoribus dicitur: a sanctis meis incipite. pro diuersitate 
quippe peccati, iudicii ordo disponitur, ut qui minus deliquerint, ante 
purgentur. nouissimus autem inimicus destruatur mors. cum ergo israel de
 seruitute dura fuerit liberatus, sumet parabolam contra regem 
babylonis, quam debemus intellegere ut parabolam. si enim contra 
nabuchodonosor sermo est, et simplex historiae expositio, quomodo 
parabola dicitur, quae nulli alteri paraballetai~g, id est comparatur. 
miratur ergo israel quomodo cessauerit exactor, qui exigere consueuerat 
usque ad nouissimum quadrantem. exigere autem consuetus non alios nisi 
debitores, qui dicunt in oratione dominica: dimitte nobis debita nostra 
sicut et nos dimittimus debitoribus nostris. huic exactori debitores 
traduntur a iudice, qui eos mittit in carcerem et exigit usque ad 
peccatum minimum. denique et paulus apostolus corinthium fornicantem, 
qui uxorem patris acceperat, necnon phygellum et hermogenem tradidit 
exactori. et de his exactoribus etiam supra dicitur: populus meus 
exactores uestri depraedantur uos; et qui repetunt, dominantur uestri. 
pro tributo, aquila famem interpretatus est. sublato enim a nobis 
sponso, famem patimur uerbi dei et iugiter a corpore domini ieiunamus. 
idcirco que uirga et baculus impiorum, pro quo septuaginta iugum 
interpretati sunt, percutit nos, siue opprimit; quia noluimus sustinere 
iugum leuissimum, iugum saluatoris. hoc autem baculo et hac uirga 
insanabili gentes furore caedebat, et fugientes persequebatur 
crudeliter; non emendare uolens traditos, sed occidere.
</p><p>conquieuit et siluit omnis terra, gauisa est, et exsultauit; 
abietes quoque laetatae sunt super te, et cedri libani.
ex quo dormisti, non ascendet qui succidat nos. infernus subter 
conturbatus est; in occursum aduentus tui suscitauit tibi gigantes. 
omnes principes terrae surrexerunt de soliis suis; omnes principes 
nationum, uniuersi respondebunt et dicent tibi: et tu uulneratus es 
sicut nos, nostri similis effectus es? detracta est ad inferos superbia 
tua, concidit cadauer tuum; subter te sternetur tinea, putredo et 
operimentum tuum erunt uermes. ad interitum regis impii, qui percutiebat
 plaga insanabili nationes et persequebatur eas crudeliter, omnis terra 
conquieuit et siluit, quae prius turbarum et seditionis plena erat, in 
tantum ut abietes et cedri libani laetarentur, de quibus in psalmis 
scriptum est: uineam de aegypto transtulisti, eiecisti gentes, et 
plantasti eam. operuit montes umbra eius, et arbusta eius cedros dei. 
has cedros dei, quia aliquando peccauerunt, tradidit dominus suppliciis 
conterendas. unde in alio psalmo dicitur: conteret dominus cedros 
libani. abietes autem excelsi quique, et in domini seruitute sublimes 
debent accipi, quae consona uoce dixerunt: ex quo tu dormisti. nota quod
 et mortis mors appelletur dormitio. non ascendet qui succidat nos. 
uicto enim forti et direptis uasis eius, etiam ceteri satellites 
corruerunt. unde et dominus loquitur in euangelio: ite in ignem 
aeternum, qui praeparatus est diabolo, et angelis eius. quantos isti 
lignorum arborum que caesores suis securibus succiderunt et fecere 
corruere? infernus quoque conturbatus, siue uersus in amaritudinem, in 
occursum aduentus ueri nabuchodonosor, locus suppliciorum atque 
cruciatuum est, in quo uidetur diues purpuratus. ad quem descendit et 
dominus, ut uinctos de carcere dimitteret. possumus infernum occurrentem
 dicere et eum angelum qui inferis poenis praepositus est, qui 
suscitauit omnes gigantes, pro quo alii raphaim, alii titanas 
transtulerunt. gigantes autem uocantur iuxta ethnicorum consuetudinem, 
qui eos terrigenas aestimant, quos terra genuerit. nos autem gigantes, 
iuxta graeci sermonis etymologiam, eos appellare possumus, qui terrenis 
operibus seruierunt. denique sequitur: omnes principes terrae 
surrexerunt de soliis suis, in aduentu quondam principis sui, ut quem 
prius honorabant pro potentia, postea mirarentur in poenis, et dicerent:
 et tu uulneratus es sicut et nos; nostri similis effectus es. quae 
uerba hunc sensum habent: putabamus nos pro imbecillitate nostra non 
potuisse resistere potentiae dei, et te esse solum, qui in tua 
altitudine permaneres; sed ut rebus ostenditur, et tu uulneratus et 
captus es, nostri que similis effectus; ut quos in terra dignitas 
separauit, apud inferos poena consociet. detracta est ad inferos 
superbia, uel gloria tua, et concidit cadauer tuum, siue ut lxx 
transtulerunt: multa laetitia tua, qua prius subiectis tibi gentibus 
laetabaris. subter te sternetur putredo et operimentum tuum erunt 
uermes. haec requies diaboli, iste lectus temptatoris, qui in tantam 
erectus est superbiam, ut etiam dominum auderet temptare dicens: haec 
omnia tibi dabo, si procidens adoraueris me. putredo et tinea et 
operimentum uermium, uel poenae intelleguntur aeternae, quas propria 
gignit conscientia, uel suppliciorum materia, quae ex propriis peccatis 
nascitur. sicut enim quamdiu cadaueris materia est, et aliquis humor in 
cadauere, uermes nascuntur ex putredine; sic ex ipsa materia peccatorum 
supplicia gignuntur. unde et apostolus paulus interfecta morte (ad quam 
per osee sermo propheticus loquebatur: ero mors tua, o mors; ero morsus 
tuus, inferne) loquitur ad eam: ubi est mors contentio tua? ubi est mors
 stimulus tuus? illa enim mortua, non est qui succidat nos, nequaquam 
enim erit peccatum quod succidendum sit, quia stimulus mortis peccatum 
sit.
</p><p>quomodo cecidisti de caelo, lucifer, qui mane oriebaris? 
corruisti in terram, qui uulnerabas gentes? lxx: quomodo cecidit de 
caelo lucifer, qui mane oriebatur?
contritus est in terram qui mittebat ad omnes gentes. pro lucifero qui 
hebraice dicitur elil, aquila transtulit: ululantem aurorae filium. uere
 enim ululare debuit et eiulare, qui propter superbiam suam de caelo in 
terram praecipitatus est atque contritus. unde et saluator ad discipulos
 loquitur: uidebam satanam quasi fulgur de caelo cadentem. non modo 
uideo, sed prius uidebam quando corruit. et si ille propter superbiam de
 tanta magnitudine cecidit, uos quoque non debetis gloriari, quia uobis 
daemonia subiecta sunt. sed quia nomina uestra scripta sunt in caelo, ut
 unde ille cecidit per superbiam, uos ascendatis per humilitatem. iste 
est princeps saeculi, qui inter stellas ceteras mane oriebatur, et suo 
uitio de lucifero uesper effectus est, et non oriens, sed occidens; qui 
uulnerabat gentes, siue qui mittebat ad gentes satellites suos, ut omnes
 sua fraude deciperet. isti sunt falsi apostoli, operarii mendaces, qui 
transfigurantur in apostolos christi, qui bono semini lolium 
superseminant, dormientibus ecclesiarum magistris, et nolentibus aut 
nequeuntibus eorum malitiae resistere. iacob autem et israel cuius 
misertus est, et quem elegit dominus, haec adhuc loquitur ad diabolum, 
siue ut lxx uolunt, de diabolo, id est, non ad secundam personam, sed ad
 tertiam
</p><p>qui dicebas in corde tuo: in caelum ascendam, super sidera dei 
exaltabo solium meum; sedebo in monte testamenti in lateribus aquilonis.
 ascendam super altitudinem nubium, ero similis altissimo. uel antequam 
de caelo corrueret, ista dicebat, uel postea quam de caelo corruit. si 
adhuc in caelo positus, quomodo dicit: ascendam in caelum? sed quia 
legimus: caelum caeli domino, cum esset in caelo, id est in firmamento, 
in caelum ubi solium domini est cupiebat ascendere, non humilitate, sed 
superbia. sin autem postquam de caelo corruit, loquitur ista uerba, 
arrogantiam debemus intellegere, quod nec praecipitatus quiescat, sed 
adhuc sibi grandia repromittat, non ut inter astra, sed super astra dei 
sit. cum que dominus loquatur ad apostolos: sufficit discipulo, ut sit 
quasi magister et seruo sicut dominus suus. et dicat ad patrem: pater 
sancte, da, ut sicut ego et tu unum sumus, ita et isti in nobis unum 
sint, iste in tantum sibi arrogat, ut super stellas caeli, quae non 
corruerunt, solium suum positurum esse se iactet. quod que infert: 
sedebo in monte testamenti in lateribus aquilonis, pro quo lxx 
transtulerunt: in monte sublimi, super montes excelsos, qui sunt ad 
aquilonem, ad illud referamus, quod in hieremia dicitur: ab aquilone 
exardescent mala super omnes habitatores terrae, et quod olla succensa a
 facie aquilonis accenditur. iste est aquilo uentus durissimus, a quo 
suos uult dominus liberare captiuos, et reducere in ciuitatem sanctam 
dicens: dicam aquiloni: adduc; et africo: noli prohibere, adduc filios 
meos de terra longinqua. illud autem quod huic potest esse contrarium: 
montes sion, latera aquilonis, ciuitas regis magni, facile soluitur. hi 
enim qui quondam erant in lateribus aquilonis durissimi, postea per 
paenitentiam in ciuitate dei esse coeperunt. semper istiusmodi lucifer 
quaerit ascendere super eos qui habent imaginem caelestis, et qui 
fulgent in ecclesia sicut astra dei; et sedere in monte pacti siue 
testamenti, id est in ecclesia, quae in sublimibus collocata est, et de 
lateribus quondam aquilonis habitatores possidet. qui in tantum oblitus 
sui est, ut uelit super nubes ascendere, quibus mandauit dominus, ne 
pluant super israel imbrem, et ad quas peruenit ueritas domini, cui 
loquitur et abdias: si exaltatus fueris ut aquila, et inter sidera caeli
 posueris nidum tuum, inde te detraham, dicit dominus. infelix iudas, 
qui quasi nubes cum aliis apostolis mittebatur, ut plueret super israel 
imbrem, et quasi stella inter ceteras stellas erat, quibus dominus 
loquebatur: luceat lumen uestrum coram hominibus; uitio suo ascensorem 
suscepit diabolum, qui ut superbiae uerba compleret, etiam hoc ausus est
 dicere: ero similis altissimo, ut quomodo christus habet prophetas et 
apostolos suos, sic et ego habeam pseudoprophetas et pseudoapostolos. 
haec autem omnia referenda sunt ad haereticos, qui cum deorsum sint, cum
 principe suo excelsos esse se iactant.
</p><p>uerumtamen ad infernum detraheris in profundum laci. lxx: nunc 
autem in infernum descendes et ad fundamenta terrae. non ad infernum 
sponte descendes, hoc enim domini saluatoris est, ut uinctos de inferis 
liberet; sed ad infernum detraheris inuitus, ut qui per uirtutes poteras
 ad excelsa conscendere, per uitia detraheris ad poenas. sancti pennas 
habent aquilae, et pennas columbae et possunt dicere: uolabo, et 
requiescam.
impii autem et aegyptiorum similes, demersi sunt quasi plumbum in aquis 
uehementissimis et demersi sunt in profundum sicut lapis. unde et 
iniquitas, siue ut melius habetur in hebraeo, impietas super talentum 
plumbi sedere conspicitur. ergo illud quod alibi legimus: omnis qui se 
exaltat, humiliabitur, etiam rex confusionis passus est, ut detraheretur
 in fundamenta terrae, siue ut uerius in hebraico habetur: in profundum 
laci. de fundamentis terrae in deuteronomio scribitur: ignis succensus 
est in furore meo, ardebit usque ad infernum nouissimum. deuorabit 
terram et fundamenta eius, eos uidelicet qui terreni sunt. de lacu 
quoque, quod per eum profunda significentur inferni, illa sunt 
testimonia: assimilatus sum cum descendentibus in lacum. et: posuerunt 
me in lacu nouissimo. sicut enim lacus aquas ad se descendentes, ita 
infernus animas suscipit, ad quem lacum descendit banaias tempore niuis 
et frigoris, et interficit in eo leonem. unde et haeretici relinquunt 
fontem aquae uiuentis dominum, et fodiunt sibi lacus contritos qui aquam
 non ualeant continere. de his lacis, qui feruorem non habent spiritus 
sancti, nec hieremiae prophetae similes sunt, qui iuxta septuaginta 
interpretes loquebatur: inueni aquam calidam in deserto; sed 
refrigescente caritate, calorem sancti spiritus perdiderunt. ille est 
lacus, de quo idem hieremias loquitur: sicut refrigerat lacus aquam, sic
 refrigerat malitia habentes se. qui utinam, iuxta apocalypsim ioannis, 
aut calidi essent, aut frigidi, id est: aut crederent, aut omnino non 
crederent, ne per teporem et simulationem fidei a domino reicerentur!
</p><p>qui te uiderint, ad te inclinabuntur, te que prospicient. numquid
 iste est uir qui conturbauit terram? qui concussit regna? qui posuit 
orbem desertum, et urbes eius destruxit, et uinctis eius non aperuit 
carcerem? siue ut septuaginta transtulerunt: eos qui ducebantur non 
soluit? qui uiderint nabuchodonosor regem babylonium, non oculorum, sed 
cordis intuitu, de caelo ad inferos corruisse, inclinabuntur humilitate,
 quae contraria est superbiae, et illum prospicient ista dicentes: nonne
 iste est uir, siue homo, qui conturbauit, uel concitauit terram? et est
 sensus: qui dixerat: ero similis altissimo, et se iactabat deum, homo 
esse conuincitur, de quo in nono psalmo qui proprie contra diabolum est,
 dicitur: exsurge, domine, non confortetur homo. et in euangelio: 
inimicus homo superseminauit zizania. unde ad eum, et socios eius dictum
 legimus: ego dixi: dii estis, et filii excelsi omnes. uos autem sicut 
homines moriemini, et sicut unus de principibus cadetis. et ad eumdem 
sub figura principis tyri dicitur: pro eo quod exaltatum est cor tuum, 
et dixisti: deus ego sum, habitatione dei habitaui in corde maris; tu 
autem es homo, et non deus, et dedisti cor tuum sicut cor dei. iste uir,
 et iste homo conturbauit uniuersam terram, eos uidelicet qui audiunt 
cum adam: terra es, et in terram ibis. et concussit regna siue reges, 
quorum cor in manu domini est. concussit, inquit, non subuertit. unde et
 unus de his qui concussi fuerant, et tamen non ruerat, loquebatur: mei 
autem paene moti sunt pedes. et apostolus loquitur ad credentes, ut 
arripiant armaturam dei, et stent contra insidias diaboli. domus autem 
quae supra petram fundata est, nulla tempestate concutitur. sequitur: 
qui posuit orbem terrarum desertum, siue ut iuxta hebraicum, praeter 
lxx, omnes alii transtulerunt: quasi desertum. uitiis enim atque 
peccatis orbem, qui hebraice dicitur thebel, fecit esse desertum, ut 
nullam haberet uirtutem, uel eisdem subiaceret uitiis, quibus gentium 
plena est solitudo.
urbes quoque eiusdem destruxit orbis, ut de ecclesiis christi faceret 
synagogas diaboli et munditiam uerae fidei haeretica sorde pollueret. 
sed uinctis eius, id est orbis, non aperuit carcerem. nos omnes uincti 
eramus et clausi tenebamur in carcere, quibus uinctis dixit saluator: 
exite; et his qui erant in tenebris: reuelamini. dominus enim soluit 
compeditos. qui liberati ab eo, gratias referunt dicentes: tu 
dissoluisti uincula mea. funibus enim peccatorum suorum unusquisque 
constringitur, quos funes atque uincula soluere possunt et apostoli, 
imitantes magistrum suum qui eis dixerat: quaecumque solueritis super 
terram, erunt soluta et in caelo. soluunt autem eos apostoli sermone 
dei, et testimoniis scripturarum, et exhortatione uirtutum.
</p><p>omnes reges gentium uniuersi dormierunt in gloria, unusquisque in
 domo sua. tu autem proiectus es de sepulcro tuo sicut sanies; pollutus,
 inuolutus cum interfectis, et confossis gladio, qui descendunt ad 
lapides laci. lxx: omnes reges gentium dormierunt in honore, homo in 
domo sua. tu autem proicieris in montibus sicut abortiuum, abominabilis 
et inuolutus cum interfectis gladio descendentibus ad fundamenta terrae.
 reges gentium quibus deus secundum canticum deuteronomii gentes 
crediderat gubernandas, qui concussi sunt a nabuchodonosor, et tamen non
 subuersi, quorum nequaquam regnat peccatum; sed quia cor eorum in manu 
dei erat, minime corruerunt. etenim saluator, quomodo deus deorum 
appellatur, sic dominus dominantium et rex regum. isti igitur reges 
uniuersi requieuerunt in gloria sua, unusquisque in domo sua. diuersae 
quippe apud patrem sunt mansiones, et pro uarietate uirtutum, 
habitationum differentiae. porro nabuchodonosor proiectus est de 
sepulcro suo, nec in morte a cruciatibus conquieuit. proiectus est autem
 quasi sanies, quae hebraice dicitur neser, quam aquila ich�ra~g 
interpretatus est, tabem uidelicet et pedorem; quem symmachus ektr�ma~g,
 id est abortiuum, lxx mortuum, theodotio germen. quamquam hoc ipsum 
uerbum supra, ubi de christo legimus: egredietur uirga de radice iesse, 
et flos de radice eius ascendet, lxx florem, theodotio germen, aquila 
akremona~g, id est uirgultum, interpretati sunt. proprie autem neser 
dicitur uirgultum, quod ad radices arborum nascitur, et ab agricolis 
auulsum quasi inutile proicitur, unde et nos stirpem inutilem 
transtulimus. igitur nabuchodonosor quasi stirps inutilis incendio 
praeparatus, uel sicut sanies pollutus, et inuolutus his qui ab eo 
interfecti sunt gladio, et descenderunt usque ad fundamenta laci, 
detrahetur in profundum, et nec cum his quidem habebit consortium 
sepulturae quos interfecit. alterius enim poenae est auctor delicti, et 
alterius qui ab auctore compulsus est. iste est gladius quo uulnerati 
sunt plurimi, et interfecti, de qua in septimo psalmo legimus: nisi 
conuersi fueritis, gladium suum uibrabit, arcum suum tetendit et parauit
 eum. et in ipso parauit uasa mortis; sagittas suas ardentibus effecit. 
his uidelicet, qui in suum cor ignita diaboli iacula susceperunt. porro 
iuxta lxx cadauer nabuchodonosor cum plurimis interfectis pollutum atque
 confossum iacebit in superbiae montibus et deducetur ad inferos. 
fundamenta autem laci, pro lapidibus laci, interpretatus est symmachus, 
ut aliis uerbis profundum, et tartarum significaret inferni.
</p><p>quasi cadauer putridum non habebis consortium neque cum eis in 
sepultura. tu enim terram tuam disperdidisti, populum tuum interfecisti.
 lxx: quomodo uestimentum commixtum sanguine non erit mundum, sic nec tu
 eris mundus, quia terram meam perdidisti, et populum meum interfecisti.
 quia multum inter se hebraicum distat et lxx editio, separatim de 
singulis disseramus.
sicut cadauer putridum, siue ut aquila transtulit: conculcatum, non 
habebis consortium sepulturae, nec cum his quidem quos interfecisti. tu 
enim magister es, illi fuere discipuli; et cui plus creditum est, plus 
exigitur ab eo. tu enim terram tuam disperdidisti, populum tuum 
occidisti, eos uidelicet qui tibi crediti sunt gubernandi. unde ad 
saluatorem audet dicere: haec omnia mihi tradita sunt, et dabo tibi ea, 
si procidens adoraueris me. cadauer autem diaboli putridum, ob 
magnitudinem peccatorum dubitare non poterit, qui legerit peccatum esse 
fetidissimum, ipso peccatore dicente: computruerunt et corruptae sunt 
cicatrices meae a facie insipientiae meae. e contrario uirtus boni 
odoris est; unde et spiritalium fratrum dilectio comparatur unguento, 
quod descendit super barbam, barbam aaron, et super oram uestimenti 
eius. et ad sponsam sponsus loquitur: odor tuus suauis, et facies tua 
speciosa. quomodo autem cadauer diaboli spiritaliter conculcetur, illud 
apostoli docet nos: deus conteret satanam sub pedibus uestris uelociter.
 et domini uerba dicentis: quasi lutum platearum delebo eos. iste quia 
terram sibi creditam perdidit, et commissum sibi populum trucidauit, 
nequaquam eos uiuos reseruans deo, sed socios suae praeparans 
sepulturae; propterea non erit, nec uocabitur in aeternum
</p><p>semen pessimorum. porro iuxta lxx hunc habet sensum: o lucifer 
qui mane oriebaris, qui quando habebas opera uirtutis et luminis, 
uestimentum eras dei, et de te dici poterat: amictus lumine sicut 
uestimento. quia multos interfecisti gladio, qui descenderunt ad 
infernum, et eorum pollutus es sanguine, nequaquam uocaberis uestimentum
 dei, sed uestimentum cruore permixtum, non maculatum atque pollutum, ut
 aliquid mundi habere uidearis, sed totum sanguine cruentatum. et hoc 
notandum quod ad diabolum dicatur; sicut uestimentum commixtum sanguine 
non erit mundum, sic et tu non eris mundus. ubi sunt ergo, qui dant 
diabolo paenitentiam, et dicunt illum posse mundari? nec statim fatemur 
haeresim, quae diuersas asserit esse naturas; et aliam esse quae numquam
 recipiat sanitatem. non enim hoc uestimentum per se immundum est, et 
ita a deo conditum, quo olim deus uestiebatur; sed quia commixtum est 
sanguine, et totum se polluit suo uitio, et malis accedentibus, non erit
 mundum. et propterea non erit mundum, quia terram domini perdidit, 
populum eius interfecit, terram iudaeae et terram confessionis et 
sanctos quoque perdens atque interficiens; et ideo non manebit in 
perpetuum. unde et in euangelio dicitur: ite in ignem aeternum, qui 
praeparatus est diabolo et angelis eius. quomodo autem sanctus 
uestimentum dei est et uestimentum nouum, et uestitur tunica salutis 
atque laetitiae, dicens: exsultet anima mea in domino; induit enim me 
uestimento salutis et tunica laetitiae circumdedit me. sic e contrario 
peccator, qui portat imaginem ueteris hominis atque terreni, meretur 
audire: ecce omnes uos quasi uestimentum ueterascemini et tinea 
deuorabit uos. qui autem profecerit in scelere et uetustatem noluerit 
emundare nouitate, nequaquam ueteri uestimento, sed panno menstruatae 
mulieris comparabitur dicens: errauimus, et facti sumus immundi omnes 
nos, sicut pannus menstruatae uniuersa iustitia nostra. semen 
pessimorum, praeparate filios uestros occisioni iniquitatum patrum 
suorum; non consurgent nec hereditabunt terram, neque implebunt faciem 
orbis ciuitatum. et consurgam super eos, dicit dominus exercituum; et 
perdam babylonis nomen et reliquias, et germen et progeniem, ait dominus
 exercituum. lxx: semen pessimum, praepara filios tuos occisioni peccati
 patris tui, ut non consurgant et possideant terram et impleant terram 
ciuitatem. et insurgam eis, dicit dominus sabaoth; et disperdam nomen 
eorum et reliquias et semen. pro semine pessimo, quod lxx transtulerunt,
 in hebraico scriptum est zera mrim, quod ceteri semen pessimorum 
interpretati sunt. non quod ipsum semen per seipsum malum sit; deus enim
 omnia fecit bona. sed ab his, qui sua uoluntate sunt pessimi, semen 
ortum sit malum, quod uoluntate fit, non natura. unde et in daniele 
legimus: semen chanaan et non iuda. et de bonis filiis dicitur ab 
apostolo: in christo iesu per euangelium ego uos genui.
et in euangelio: quotquot eum susceperunt, dedit eis potestatem ut filii
 dei fierent. omnis enim qui facit peccatum, de diabolo est. huic igitur
 praecipitur semini, ut filios suos, omnes scilicet cogitationes 
pessimas et opera mala, praeparet occisioni, quae ex impiis nata sunt 
patribus, haud dubium quin contrarias significet fortitudines. qui 
pessimi filii ideo trucidantur in iniquitatibus patrum suorum, ne ultra 
consurgant et possideant terram, quae a sanctis possidenda est et 
implenda, ut ciuitates in ea domini construantur. et quia non est 
hominum perfecta uictoria: nisi enim dominus custodierit ciuitatem, in 
uanum uigilabunt qui custodiunt eam. ideo dominus ipse consurget 
aduersus filios pessimorum, et disperdet de confusione nomen eorum et 
reliquias et omne germen et progeniem, ne ultra pullulent in urbibus 
domini. legimus in euangelio quod diabolus ab initio mendax sit et pater
 eius, id est mendacii, quod multi non intellegentes, patrem diaboli 
uolunt esse draconem, qui regnet in mari, quem hebraei appellant 
leuiathan. et hoc putant loco conuenire praesenti iuxta lxx interpretes,
 qui dixerunt: pro peccatis patris tui; cum perspicue in hebraeo abotham
 non patris tui, sed patrum suorum significet.
</p><p>et ponam eam in possessionem hericii, et in paludes aquarum; 
scopabo eam in scopa terens, dicit dominus exercituum. lxx: et ponam 
babyloniam desertam, dicit dominus, ita ut habitent in ea hericii, et 
erit in nihili. et ponam eam luti uoraginem, in perditionem. cum 
perdiderit dominus exercituum nomen babylonis, et reliquias, et germen, 
et uniuersam progeniem, non erit eius perditione contentus, nisi dederit
 eam possessionem hericii, et paludes aquarum, et scopauerit eam non 
leuiter et fortuito. sed terens ut nihil in ea antiquarum sordium 
resideat. in actibus apostolorum scribitur, in uase illo linteo, quod 
quattuor demissum principiis pendebat e caelo, omnia genera quadrupedum 
et reptilium et uolatilium contineri, quod postea apostolus disserens: 
deus, inquit, ostendit mihi nullum hominem immundum dicere. mores ergo 
hominum in diuersis animantibus monstrabantur, sicut pharisaei et 
sadducaei propter nequitiam appellantur genimina uiperarum, et propter 
dolos herodes uulpes dicitur. et luxuriosi proni que ad uoluptatem, equi
 appellantur, insanientes in feminas. et: nolite fieri sicut equus et 
mulus, in quibus non est intellegentia. e contrario innocentes, columbae
 uocantur et oues. igitur iuxta doctrinam domini saluatoris, qui curas 
istius saeculi et seductionem diuitiarum spinas appellauit, hericius 
mihi uidetur qui, iuxta apostolum, gaudet in incerto diuitiarum, et 
armatum se non armatura dei, sed spinis atque peccatis huius mundi esse 
confidit, cui rectissime dicitur illud euangelicum: stulte, hac nocte 
auferetur anima tua a te, quae autem parasti cuius erunt? tales 
habitatores habet babylon deserta uirtutibus, ubi non est ager irriguus,
 qui afferat fructus diuersorum seminum, sed paludes infertiles, et 
limosae ac lutosae, in quibus caeno gaudentia reptant animalia. 
quamobrem clementissimus dominus scopauit eam uehementissime terens, et 
quasi quodam uerriculo ad purum usque mundauit, ut babylonia semina 
pereant et a solis habitentur hericiis. quando uiderimus aliquem 
diuitiarum immersum luto, et ut lxx interpretati sunt: barathro, hoc est
 profunda uoragine, et quasi caenosa palude circumdari, non dubitemus 
eum appellare hericium, habitatorem desertae babylonis.
</p><p>iurauit dominus exercituum dicens: si non ut putaui ita erit, et 
quomodo mente tractaui sic eueniet, ut conteram assyrium in terra mea, 
et in montibus meis conculcem eum. et auferetur ab eis iugum eius, et 
onus illius ab humero eorum, tolletur. postquam hericius habitauerit in 
deserta babylone, et pro agris irriguis ac fertilibus paludes cuncta 
operuerint, ita ut nihil pristini seminis et abundantiae in babylone 
resideat, iuramentum domini complebitur, et euenit quod mente tractauit,
 ut conteratur assyrius in terra eius, et in montibus illius 
conculcetur. hostis quippe temerarius non solum terram dei et humiliora 
quaeque occupare festinat, sed etiam eos, qui in dei seruitute 
uirtutibus profecerunt, ita ut montibus comparentur, et dicatur de eis: 
fundamenta eius in montibus sanctis. et nota proprietatem. in terra 
conteritur; in montibus dei ab ipso domino conculcatur. cum enim omnes 
inimici positi fuerint sub pedibus christi, ita ut nouissima destruatur 
mors, tunc auferetur a sanctis grauissimum iugum assyrii, quo eos ante 
depresserat, et onus, siue ut lxx transtulerunt kudos~g, id est gloria, 
ab humero eorum tolletur, ut sublato iugo assyriorum uideant requiem, 
quia bona est, et terram, quia uberrima est, et supponant ceruices suas 
iugo christi ad laborandum, et fiant uiri agricolae. unde et issachar, 
qui interpretatur: est merces, ex uirtutibus nomen accepit.
et in propheta legimus: est merces his qui seruiunt domino. et in alio 
loco: ecce dominus, et merces eius cum eo, qui reddet unicuique secundum
 opus suum. quod autem conterantur et conculcentur assyrii, id est 
contrariae fortitudines, et illud euangelicum docet: ecce dedi uobis 
potestatem calcandi super serpentes et scorpiones, et super omnem 
uirtutem inimici. et apostoli uerba testantur: deus conteret satanam sub
 pedibus uestris uelociter.
</p><p>hoc consilium quod cogitauit super omnem terram, et haec manus 
extenta super uniuersas gentes. dominus enim exercituum decreuit, et 
quis poterit infirmare? et manus eius extenta, et quis auertet eam? pro 
omni terra lxx uniuersum orbem interpretati sunt in fine oneris uel 
uisionis contra babylonem. quod latebat aperitur, deum cogitasse 
consilium super omnem terram, id est orbem terrarum, et non contra 
terram tantum chaldaeorum et regem assyrium atque chaldaeum; et extentam
 siue eleuatam manum eius super omnes gentes, et non super unam gentem 
babyloniam. ex quo ostenditur, cuncta quae dicta sunt non ad unam 
prouinciam specialiter, sed contra orbem terrarum generaliter pertinere.
 quod que dicitur: quis poterit infirmare, et quis auertet eam? non pro 
difficili debemus accipere, sicut illud legitur: quis sapiens et 
intelleget haec? et: quis, putas, est fidelis et prudens dispensator? et
 cetera his similia; sed pro impossibili. nullus enim poterit domini 
infirmare consilium, et manum eius extentam siue sublimem, ne percutiat,
 auertere.
</p><p>in anno quo mortuus est rex achaz, factum est onus istud. ne 
laeteris, philisthaea omnis tu, quoniam comminuta est uirga percussoris 
tui. de radice enim colubri egredietur regulus, et semen eius absorbens 
uolucrem. et pascentur primogeniti pauperum, et pauperes fiducialiter 
requiescent, et interire faciam fame radicem tuam, et reliquias tuas 
interficiam. lxx: anno quo mortuus est rex achaz factum est uerbum 
istud: ne laetemini, alienigenae omnes, contritum est enim iugum eius 
qui percutiebat uos. siquidem ex semine serpentis egredientur genimina 
aspidum, et ex geniminibus eorum egredientur serpentes pennati; et 
pascentur pauperes per eum, et pauperes homines in pace requiescent. 
interficiet autem in fame semen tuum et reliquias tuas occidet. mortuo 
achaz, qui interpretatur kataschesis~g, id est obtentio siue possessio, 
quem regem impiissimum legimus, fit pondus istud super philisthiim, siue
 uerbum. uiuente enim illo, et regnante in peccatoribus, nec pondus 
contra alienigenas, nec sermo dei fieri poterat ad prophetam. quod 
quidem et supra dixisse me memini, quando ozia mortuo, uidit esaias 
dominum sedentem super thronum excelsum et eleuatum. et in exodo legimus
 quod postquam mortuus est rex aegypti, ingemuerint filii israel ab 
operibus suis, et exclamauerint, et ascenderit clamor eorum ab operibus,
 et exaudierit dominus gemitus eorum. nisi enim mysticum esset quod 
dicebatur, magis illo regnante clamare debuerant, quando luto et 
lateribus deseruiebant. praecipitur ergo philisthiim, quos nunc 
palaestinos uocant et semper a lxx allophuloi~g, id est alienigenae, 
transferuntur. et dicitur eis ne gaudeant neque laetentur, quoniam 
contriuerint uirgam, uel iugum percussoris sui. quem enim diligit 
dominus corripit, et castigat omnem filium quem recipit.
et quasi filios nos erudit deus, quando uisitat in uirga iniquitates 
nostras, et flagellis peccata nostra, ut misericordiam suam non auferat a
 nobis. haec est uirga de qua et in psalmo scriptum est: uirga tua et 
baculus tuus ipsa me consolata sunt. haec est uirga, et hoc iugum quod 
ceruicibus omnium uult saluator imponere, ut deposito iugo 
nabuchodonosor, portent iugum christi. quod si quis abiecerit atque 
contriuerit, statim de semine siue radice serpentis, qui est coluber 
tortuosus, egredientur regulus et aspides et de aspidibus exibunt 
serpentes uolantes, siue qui absorbeant uolucres. abiecto autem iugo 
dei, et contrita domini disciplina, primum in cogitationibus nostris 
semen colubri radicatur, secundo de semine pessimo nascitur regulus, qui
 rex serpentium est, et afflatu suo atque conspectu homines occidere 
dicitur. siue genimina aspidum, de quibus in psalmo dicitur: uenenum 
aspidum sub labiis eorum, quae peccata sunt uaria, et de cogitationum 
pessimo thesauro in mala opera prorumpunt. cum que regnauerint in 
hominibus alienigenis, qui a deo alieni sunt, statim egrediuntur 
serpentes pennati; ut non sufficiat eis cogitasse, et fecisse quae mala 
sunt, nisi patrocinium quoque malorum operum quaesierint, et diuersas 
finxerint haereses. ego puto serpentes esse pennatos, qui se exaltant et
 eleuant contra scientiam dei et ponunt in caelum os suum. uel qui 
absorbent uolucres, hoc est, qui uenenato ore singulos quosque uolare 
cupientes et ad excelsa consurgere, suis faucibus deuorant. et hoc 
interim de malis. ceterum qui non contriuerunt uirgam et iugum 
percussoris sui, sed ceruicem suam domino subiecerunt, et sunt pauperes 
spiritu, pascentur et dicent: dominus pascit me, et nihil mihi deerit. 
et a domino audient: in pascuis uberrimis pascam eos; et ingredientur et
 egredientur, et pascua inuenient. et pascentur pauperes per eum, qui 
eos percutit, ut emendet; et in pace requiescent, siue, pastore 
sollicito, ipsi agent fiducialiter, et cum lazaro requiescent in sinu 
abrahae. qui autem contriuerunt iugum et uirgam percussoris sui, famem 
perpetuam sustinebunt; ut non alantur sermone dei, sed omnes eorum 
reliquiae intereant, ne quid de malo semine germinetur.
</p><p>ulula porta, clama ciuitas; prostrata est philisthaea omnis. ab 
aquilone enim fumus uenit, et non est qui effugiat agmen eius. et quid 
respondebitur nuntiis gentis, quia dominus fundauit sion, et in ipso 
sperabunt pauperes populi eius? pro nuntiis, id est angelis, quos solus 
symmachus transtulit, omnes reges interpretati sunt, uerbi ambiguitate 
decepti, quia praeter unam litteram aleph, quae in angelorum uocabulo 
addita est, eodem reges et angeli apud hebraeos appellantur nomine, id 
est malache. in libro hebraicorum nominum reperi philisthiim 
interpretari cadentes poculo. qui ergo inebriati sunt calice babylonis, 
et biberint uinum in quo est luxuria; et inter cetera uitia propter 
ebrietatem regnum dei iuxta apostolum non fuerint consecuti, his 
praecipitur, ut porta eorum ululet, et clamet ciuitas. portam 
haereticorum os arbitror, quo blasphemant; ciuitatem animam, quae 
malarum cogitationum thesaurus est. haec ululare debet et plangere, quia
 omnis prostrata est, in terram que deiecta et nihil in ea sanae 
intellegentiae est dei que sapientiae. quare ululat porta? quam ob 
causam clamat ciuitas? quia prostrata est omnis philisthaea. cur que 
prostrata sit, sequens uersus ostendit: ab aquilone fumus uenit, et non 
est qui effugiat agmen eius. fumus iste ardentibus diaboli iaculis 
suscitatur, qui noxius est oculis, et contrarius lumini, et ab aquilone 
oritur, a quo in hieremia olla succenditur. et a quo exardescunt mala 
super omnes habitatores terrae, qui non possunt dicere: accola sum et 
peregrinus, sicut omnes patres mei; sed in terra habitant. unde et in 
prouerbiis legitur: aquilo uentus durus. nomine autem alio dexter 
uocatur, qui cum per se durus sit et sinister, et ceruice durissima 
iugum dei nolit recipere, uocatur dexter ab his qui ponunt dulce amarum,
 et amarum dulce; qui ponunt tenebras lucem, et lucem tenebras. et 
nullus est, qui fumi huius agmen effugiat; nemo enim absque peccato, nec
 si unius quidem diei fuerit uita eius.
cum que philisthaea corruerit, et fumus eius uniuersa penetrarit, ita ut
 eum nullus possit effugere, quid dicetur angelis, qui singulis praesunt
 gentibus, admirantibus et scire cupientibus, cur sola sion et specula 
et in sublimibus collocata amaritudinem fumi huius euaserit? quid igitur
 dicetur eis? nempe hoc quod sequitur: quia dominus fundauerit eam, et 
ipse sit fundamentum eius. fundauerit autem eam super fundamentum 
prudentiae, iustitiae, fortitudinis et temperantiae, sub quibus 
nominibus christus intellegitur, de quo et apostolus ait: fundamentum 
enim aliud nemo potest iacere, praeter eum qui positus est iesum 
christum. qui autem fatuus est, et stulta loquitur, et cor eius uana 
intellegit, aedificat domum suam super arenam, quae non habet 
fundamentum. in hac ergo sion, quae fundata est a domino, sperabunt 
pauperes siue mansueti, et humiles populi eius, de quibus dicitur: beati
 mites, quoniam ipsi possidebunt terram. et qui audierunt dominum 
loquentem: discite a me quia mansuetus sum et humilis corde. qui ante 
gloriam humiliati sunt et audierunt dicentem apostolum petrum: 
humiliamini sub potenti manu dei, ut uos exaltet in tempore 
uisitationis. pauperes autem ipsi sunt, de quibus supra legimus: 
pascentur primogeniti pauperum, et pauperes fiducialiter requiescent.
</p><p>15. onus moab. lxx: uerbum contra moabitidem. symmachus et 
theodotio: assumptio moab. quomodo circumcisio et carnalis est et 
spiritalis, et de spiritali ab apostolo dicitur: nos enim sumus 
circumcisio, qui spiritu deo seruimus et gloriamur in domino, et non in 
carne confidimus. et rursum ad distinctionem spiritalis israelis, 
dicitur de carnali: uidete israel secundum carnem; et: uos gentes in 
carne. sic moab accipiendus est spiritaliter, qui interpretatur de 
patre, siue aqua paterna, de incestu et ebrietate conceptus, quod 
quodammodo absente, immo nesciente patre, uideretur esse generatus. in 
multis scripturarum locis de moab legimus, et maxime in numerorum 
uolumine, quando balac rex moabitarum ad maledicendum balaam inuitauit 
hariolum, qui inter cetera etiam hoc contra moab mysticum prophetauit: 
orietur stella ex iacob, et consurget homo ex israel et percutiet 
principes moab.
</p><p>quia nocte uastata est ar, moab conticuit; quia nocte uastatus 
est murus, moab conticuit. lxx: nocte periit moabitis, nocte enim periit
 murus moabitidis. pro ar, quod solus theodotio ita posuit, ut legitur 
in hebraeo, aquila et symmachus urbem interpretati sunt, non 
considerantes, quod inter ain et res elementa hebraica, iod litteram non
 haberet, quae si esset, recte ciuitas diceretur. sapientia saecularis 
(de qua dominus loquitur per prophetam: perdam sapientiam sapientium et 
prudentiam prudentium reprobabo, quia auctorem sui sensum habet, qui ex 
dei conditione generatur) uidetur quidem de patre nasci, quod 
interpretatur moab; sed quia adulter est, et aduersarius populo dei, de 
incestu et spelunca ac nocte generatur. unde et in nocte periit, in 
errore scilicet sempiterno. et aegyptii in mari rubro uigilia matutina, 
quae nocturnum tempus ostendit, fluctibus obruti sunt. et lot, sodomitis
 nocte pereuntibus, uenit in segor, et ortus est ei sol. quod 
intellegens beatus apostolus scribit de sanctis atque perfectis: non 
sumus noctis neque tenebrarum, sed sumus filii diei. qui enim dormiunt, 
nocte dormiunt et qui inebriantur, nocte ebrii sunt. nos autem qui diei 
sumus, uigilemus induti lorica fidei et caritatis. et quia noctem 
reliquerat, et filius diei esse iam coeperat, loquitur ad credentes: nox
 praecessit, dies autem appropinquauit, quasi in die cum honestate 
ambulemus, non in comessationibus et ebrietatibus, non in cubilibus et 
luxuria. pereunte autem nocte moabitide, etiam murus eius, qui 
dialectica arte constructus est, in eadem nocte uastatus est atque 
destructus, et aeterna taciturnitate conticuit. porro ar, quod 
interpretatur antidikos~g, id est aduersarius, hoc ostendit, quod haec 
sapientia, quae aduersaria dei est, ecclesiastico sermone contra se 
pugnante, superata sit.
</p><p>ascendit domus, et dimon ad excelsa in planctum. lxx: 
contristamini in uobis, peribit enim dimon, ubi ara est; illuc 
ascendetis ad plorandum.
omnis domus aduersae sapientiae, et dibon, quae interpretatur fluxus 
eorum, ascendit excelsa, in quibus superbierat, non ut hostias immolet, 
sed plangat in quibus ante peccauerat. et reuera mendacium instar 
fluminis transit, et praeterfluit, et numquam potest stabili mansione 
consistere. sermo autem dei, qui compactus est, stabilis est. unde et 
manna, quod uidetur quasi glacies super faciem terrae, non praeterfluit,
 sed consistit. porro iuxta lxx moabitae maerere iubentur et plangere, 
non super aliis, hoc enim perfectorum est sed super semetipsis, quia et 
dibon haereticorum, id est sermo compositus qui fluebat more torrentis, 
periturus sit, in quo habebant quasi aram consecrationis suae et omnes 
diuitias saeculares. unde et in psalmo dicitur: diuitiae si affluant, 
nolite cor apponere. initium autem salutis est, sua intellegere et flere
 peccata.
</p><p>super nabo et super medaba moab ululabit; in cunctis capitibus 
eius caluitium, omnis barba radetur. in triuiis eius accincti sunt 
sacco; et super tecta eius et in plateis eius omnis ululat; descendet in
 fletum. et clamabit esebon et eleale, usque ad iasa audita est uox 
eorum. super hoc expediti moab ululabunt; anima eius ululabit sibi. cor 
meum ad moab clamabit, uectes eius usque ad segor uitulam conternantem. 
per ascensum enim luith flens ascendet, et in uia oronaim clamorem 
contritionis leuabunt. aquae enim nemrim desertae erunt, quia aruit 
herba, defecit germen, uiror omnis interiit. secundum magnitudinem 
operis, et uisitatio eorum, ad torrentem salicum ducent eos quoniam 
circumit clamor terminum moab. usque ad gallim ululatus eius, et usque 
ad puteum elim clamor eius, quia aquae dimon repletae sunt sanguine. 
ponam enim super dimon additamenta his qui fugerint de moab leonem, et 
reliquiis terrae. quia omnis prophetiae huius paene unus est sensus, ne 
eam per partes proponendo lacerarem, simul uniuersam posui, et quid mihi
 secundum anagogen uideatur in singulis, breui sermone percurram. nabo 
interpretatur sessio uel prophetia. medaba: de saltu. esebon: 
cogitationes. eleale: ascensio. iasa: factum siue mandatum. segor: 
parua. luith: genae. oronaim: foramen maeroris. nemrim: pardi siue 
praeuaricatores. gallim: uituli uel arenarum tumuli. elim: arietes siue 
fortes. dimon: sufficiens maeror.
quia igitur omne dogma contrarium ueritati, quod absque inspiratione dei
 de humano sensu in erroris tenebris nascitur, nocte uastatum est et 
argumenta illius, quae intelleguntur muri, ecclesiastico sermone 
destructa sunt; ita ut aeterno silentio conticuerint, in tantum ut 
uniuersa eorum factio, ad paenitentiam et lacrimas uerteretur, super 
nabo, id est prophetiam et sessionem, id est magisterium eorum; et super
 medaba, ubi non sunt arbores fructuosae, sed saltus infertilis, in quo 
habitant bestiae, de quo in uicesimo octauo psalmo scriptum est: et 
reuelabit condensa saltus. erit ululatus et planctus et omnia de 
capitibus eorum eloquentiae ornamenta tollentur; ita ut nudi maneant et 
deformes. et si quid uirilitatis habere uidebantur in barba, rasum a 
uiro ecclesiastico, effeminatum et debile comprobetur. in triuiis quoque
 eorum, id est diuerticulis errorum, dum pro uoluntate sua fingit 
unusquisque quod uoluerit, accingitur sacco paenitentiae, et super tecta
 ac domata, in quibus primum se sublimes esse credebant. et in plateis, 
quia non ingrediuntur per angustam uiam, quae ducit ad uitam, sed per 
latam, quae ducit ad mortem, erit ululatus. et nequaquam ascendent in 
superbiam, sed descendent in fletum. tunc intellegent omnes cogitationes
 suas uanas, quod interpretatur esebon et cassum ascensum superbiae, 
quod eleale sonat, ut uox eorum audiatur usque ad mala opera quae 
fecerunt, et mandatum quod putabant dei, propria se confessione 
damnantes. propterea uectes, id est qui firmi fuerint in moab et errorem
 suum intellexerint, ululabunt, et spem habere profectus incipient, cum 
anima eorum ululauerit sibi. unde propheta compatientis affectu loquitur
 ad eos, quorum anima ululabat sibi, et dicit: cor meum ad moab 
clamabit, ut eos ad paenitentiam prouocem. uectes autem eorum et omnia 
firmamenta, quae habere in haeresibus uidebantur, ad segor, hoc est ad 
paruulum usque peruenient. et ostendentur non robusti esse, sed 
fragiles. haec autem segor, hoc est parua paenitentia si perseuerauerit,
 perducet eos ad perfectam salutem, quod uitula trium annorum 
significat, iuxta illud quod in genesi legimus, ubi praecipitur abraham,
 ut offerat uitulum, arietem et hircum trium annorum, perfectum scilicet
 sacrificium, ut haeres domini esse mereatur. cum que egerint 
paenitentiam, per luith, id est genarum lacrimas ad altiora conscendent.
 et hoc quasi maeroris foramine atque introitu, clamorem contritionis 
leuabunt ad dominum, ut possint dicere: sacrificium deo spiritus 
contribulatus. cor contritum et humiliatum deus non spernit. et hoc 
fiet, quia aquae nemrim, id est doctrina haereticorum, quae pardis et 
praeuaricatoribus comparatur, deserta erit et deducetur ad nihili. pardi
 sunt, quorum in hieremia uarietates et maculae non mutantur, et 
apostatae, de quibus in psalmo legimus: praeuaricatores reputaui omnes 
peccatores terrae. omnis quoque herba et germen, et quidquid in sermone 
eorum uiride uidebatur, exaruit. et secundum magnitudinem peccatorum a 
deo uisitati sunt, ut quem per beneficia non senserant, per flagella 
cognoscerent. denique ducentur ad uallem siue torrentem salicum, ut 
nullus in eis fructus remaneat. hanc enim seminis harum arborum dicunt 
esse naturam, ut qui illud in poculo hauserit, liberis careat. unde et 
sancti qui propter peccata in confusione huius mundi esse coeperunt, in 
salicibus babyloniorum fluminum suspendunt organa sua. omnes terminos 
moabitarum clamor circumit, uel prouocantium ad paenitudinem, uel pro 
errore plangentium, ut offerre possint per ululatum suum uitulos 
labiorum, et usque ad fontem dominicorum arietum peruenire, siue 
fortium, quia elim utrumque significat. aquae autem dimon, quod 
interpretatur sufficiens dolor, siue maeror, quae multos sua aspersione 
polluerant, arguentur deceptis populis non saluti fuisse, sed sanguini. 
unde propheticus sermo promittit, ut super fluentes lacrimas, quod 
interpretatur dibon, non unum maerorem, sed plura maeroris additamenta 
congeminent, ut postquam plenam egerint paenitentiam, et fugerint de 
moab leonem, principem habeant deum, quem lxx dixerunt ariel, qui 
interpretatur leo dei. quorum editionem in hoc loco disserere supersedi,
 quia et in plurimis ab hebraica ueritate discordat et ex his quae 
interpretati sumus, etiam illius sensus potest intellegi.
</p><p>16. emitte agnum dominatorem terrae, de petra deserti, ad montem 
filiae sion. et erit sicut auis fugiens et pulli de nido auolantes: sic 
erunt filiae moab in transcensu arnon. ini consilium, coge concilium, 
pone quasi noctem umbram tuam in meridie; absconde fugientes, et uagos 
ne prodas. habitabunt apud te profugi mei, moab esto latibulum eorum a 
facie uastatoris.
finitus est enim puluis; consummatus est miser; defecit qui conculcabat 
terram. et praeparabitur in misericordia solium; et sedebit super illud 
in ueritate in tabernaculo dauid, iudicans et quaerens iudicium; et 
uelociter reddens quod iustum est. hoc quod de hebraeo interpretati 
sumus: emitte agnum dominatorem terrae, potest ita legi: emitte agnum 
dominatori terrae, quo scilicet non ipse agnus dominator sit terrae, ut 
iuxta historiam interpretati sumus, sed dominatori terrae agnus sit 
immolandus. iste igitur agnus, qui uel ipse est dominator terrae, uel 
immolatur dominatori terrae, de gente moabitarum est, et de his qui 
fugerint de moab, et leonem habere meruerint principem. significat autem
 ruth, de qua generatus est christus, quam uocat petram deserti, quia 
iuxta praeceptum dei moabitae et ammonitae usque ad decimam generationem
 et usque in aeternum non ingrediuntur ecclesiam dei. qui autem fugerit 
de deserto moab, ut a prophetia reuertamur ad anagogen, et contempto 
mendacio, in monte steterit ueritatis, erit quasi auis fugiens. et quasi
 pulli de nido auolantes, ne a moabiticis serpentibus deuorentur. sic, 
inquit, erunt omnes filiae, hoc est animae moabiticae, in transcensu 
arnon, quod interpretatur illuminatio eorum, quando erroribus derelictis
 ad scientiam transcenderint ueritatis. dicitur itaque ipsi moab, uel ei
 qui euaserit de moab: nihil agas absque consilio; nec circumferaris 
omni uento doctrinae, sed sequere eum, qui magni consilii angelus est. 
et coge concilium, ut de uagis et errantibus dei ecclesiam facias. 
umbraculum autem tuum et tabernaculum, in quo prius requiescere te 
putabas, quod erat noctis et tenebrarum, pone in meridie, hoc est in 
clarissimo lumine, in quo abscondere debes de errore fugientes, et prius
 uagos ultra non prodere. o enim moab, profugi mei qui me dereliquerant,
 qui de ecclesia egressi erant, et dimittentes doctrinam spiritus 
sancti, suum sensum sequebantur, uel qui habitauerant apud te, cum eos 
coeperit uastator diabolus persequi, tu eis ad domini timorem tota mente
 conuersa praebeto latebras. et scito, quod post aduentum agni, qui de 
petra deserti ortus est dominator uniuersae terrae et uenit ad montem 
filiae sion, finita sit omnis potentia diaboli, quae pulueri comparatur.
 et consumptus est miser, qui multos fecit miseros; et defecit qui 
conculcabat omnem terram, eos uidelicet qui terreni erant. illo autem 
consumpto, et redacto ad nihili, et penitus deficiente, praeparabitur 
solium et regnum sempiternum. primum in misericordia, omnes enim sub 
peccato sumus et indigemus gratia dei; et sedebit in tabernaculo dauid, 
quod corruerat et suscitatum est, qui post misericordiam iudicet, et 
quaerat iustitiam, et reddat unicuique secundum opera sua. consideremus a
 principio uel oneris, uel sermonis moab, in quo dicitur: nocte uastata 
est ar moab, et cetera usque ad hunc locum; et uidebimus quomodo per 
gradus et ordinem paenitentiae de moabitis israelitae fiant; et fugiant 
quasi aues et auolent quasi pulli de nido, ut transcendant per arnon, et
 habitent in monte filiae sion. et omni diaboli uel antichristi 
potestate contrita, christus regnet in his, et ponat solium suum qui 
misericordia iustitia que saluati sunt. non enim pater iudicat quemquam,
 sed omne iudicium dedit filio.
</p><p>audiuimus superbiam moab; superbus est ualde. superbia eius, et 
arrogantia eius, et indignatio eius, plus quam fortitudo eius. idcirco 
ululabit moab ad moab, uniuersus ululabit. his qui laetantur super murum
 cocti lateris, loquimini plagas eius, quoniam suburbana esebon deserta 
sunt, uinea sabama. lxx: audiuimus iniuriam moab; contumeliosus est 
ualde. superbia eius, et iniuria eius, et furor non sicut diuinatio tua;
 non sic ululabit moab. siquidem in moab omnes ululabunt; habitatoribus 
autem deseth meditaberis et non confunderis, campi esebon lugebunt uinea
 sabama. quantis obscuritatibus locus iste iuxta lxx interpretes 
inuolutus sit, ex eo perspicuum est, quod legi uix potest. dicamus ergo 
iuxta hebraicum. moris est scripturarum, ut postquam desperationem 
mentis humanae, laeto nuntio subleuauerint, rursum neglegentes et 
nolentes agere paenitentiam comminatione deterreant, ne bonitas dei 
induret cor nostrum. cuius rei unum tantum ponamus exemplum.
in centesimo quadragesimo quarto psalmo legimus: suauis dominus 
uniuersis et miserationes eius super omnia opera eius. et post paululum:
 sustentat dominus omnes qui corruunt et erigit omnes allisos. oculi 
omnium in te sperant, domine, et tu das escam eorum in tempore 
opportuno. cum que praemisisset: custodit dominus omnes diligentes se, 
ne neglegentem faceret auditorem, intulit: et omnes peccatores 
disperdet. quia igitur consummato antichristo et parente eius diabolo, 
qui conculcabat uniuersam terram, praeparandum esse uaticinatus est 
solium in misericordia, et eum qui sessurus sit in tabernaculo dauid, ex
 persona sanctorum, qui de moab saluati sunt, et experimento suo eius 
didicere superbiam, propheta loquitur: audiuimus superbiam moab, siue 
iniuriam, ut lxx transtulerunt. quis enim haereticorum non superbus est?
 qui ecclesiasticam despiciens simplicitatem, ita habet ecclesiae 
homines quasi bruta animalia, et intantum superbiae iniuriae que tumore 
erigitur, ut contra ipsum creatorem armet os suum, detrahens prophetis 
eius, quasi auctoritate testimonii euangelici, in quo saluator ait: 
omnes qui uenerunt ante me, fures fuerunt et latrones. adeo ut moysen 
quoque famulum dei appellet homicidam, et iesu filio naue detrahat, 
quasi homini sanguinario, qui tantae sanctitatis fuit, ut ad imperium 
sermonis eius sol luna que constiterint. et dauid, de cuius semine ortus
 est christus homicidam et adulterum uocet, non respiciens eius 
paenitentiam et mansuetudinem, qua dei clementia comparatur. sed quamuis
 superbus sit et arrogans, et furibundus exsultet, tamen plus audet quam
 eius patitur fortitudo. idcirco moab ululabit ad moab, id est alter ad 
alterum; omnes uidelicet haereticorum et saecularis sapientiae 
diuersitates contra se mugient, cum in tormentis fuerint. quam ob rem 
his qui muros habent non quadris aedificatos lapidibus, de quibus 
templum aedificatum est; et intantum politis, ut malleus et securis non 
sit audita in domo dei, o uos ecclesiae magistri, uel qui estis de moab 
errore saluati, annuntiate plagas suas, quibus haereticorum iaculis 
uulnerati sunt. omnes enim cogitationes eorum, quod significat esebon, 
non ad urbis dominicae habitationem pertinent, de qua scriptum est: 
fluminis impetus laetificat ciuitatem dei. sed suburbana sunt, ut ad 
urbem domini pertinere credantur, quae suburbana dei sunt deserta 
praesidio, siue diuino igne combusta, praecipue uinea sabama, quae 
interpretatur attollens altitudinem, eo quod in altum se erigat, et 
superbiae suae turrim usque ad caelum struere conetur. quod autem in lxx
 positum est habitatoribus deseth, in hebraico non habetur; sed pro hoc 
legitur ares, quod testam siue coctum laterem significat.
</p><p>domini gentium exciderunt flagella eius, usque ad iazer 
peruenerunt. errauerunt in deserto; propagines eius relictae sunt; 
transierunt mare. super hoc plorabo in fletu iazer uineam sabama, 
inebriabo te lacrima mea, esebon et eleale, quoniam super uindemiam tuam
 et super messem tuam uox calcantium irruit. et auferetur laetitia et 
exsultatio de carmelo; et in uineis non exsultabit, neque iubilabit. 
uinum in torculari non calcabit qui calcare consueuerat; uocem 
calcantium abstuli. suburbana esebon, de quibus supra diximus, deserta 
sunt, et uinea sabama, quae interpretari potest: non solum extollens 
altitudinem, sed et conuersio aliqua, quia uidetur in regione moabitica 
ad domini seruitutem aliqua ex parte uelle conuerti. huius igitur uineae
 sabama, domini gentium, apostoli et apostolici uiri, flagella et 
propagines penitus absciderunt, ne ex aliis haeresibus aliae nascerentur
 haereses et infinita errantium fieret multitudo. et non solum 
exciderunt propagines sabamae, sed usque ad iazer peruenerunt, quae 
interpretatur fortitudo eorum. hoc est: ad fortissima quaeque dogmata 
haereticorum et dialectica arte constructa, in quibus robur sui habere 
uidebantur erroris, et intantum eorum mucro bacchatus est, ut nouissime 
errarent in solitudine, et quem interficerent non haberent. cum que illi
 exciderent flagella eius, tamen uitio radicis pessimae, propagines 
aliquae remanserunt. domini autem gentium transierunt mare, hoc est 
temptationes saeculi huius, de quibus in psalmo legimus: ueni in 
profundum maris, et tempestas absorbuit me; et in alio loco: qui 
descendunt mare in nauibus, facientes operationes in aquis multis; ipsi 
uiderunt opera domini, et mirabilia eius in profundo. isti ergo 
transierunt mare, ut opera domini et mirabilia eius in profundo 
temptationum conspicerent, dum liberantur ex eis. itaque sermo 
propheticus plangit fortitudinem haereticorum, id est iazer, et uineam 
sabama, quae se extollit contra scientiam dei. et inebriabo te lacrima 
mea, esebon, cogitationes scilicet eorum, et eleale, quibus ad excelsa 
conscendunt. cur autem plangit iazer uineam sabama, et inebriat esebon 
et eleale lacrimis suis? ut dum ipse plorat, et illos plorare doceat.
quoniam, inquit, super uindemiam tuam et super messem tuam uox 
calcantium irruit. uinea enim moabitarum propter uiciniam loci talis 
est, qualis et uinea sodomorum, de qua dicitur: de uinea enim sodomorum,
 uinea eorum, et propago eorum de gomorra. et in septuagesimo septimo 
psalmo legimus de aegyptia uinea, quam deus percussit grandine. messes 
quoque moabiticae nascuntur in uallibus quae appellantur raphaim; falsa 
que uindemia eius est uineae, de qua supra dicitur: domini gentium 
exciderunt flagella eius. isti enim conterunt uuas amarissimas, et suis 
calcant pedibus, ne draconis de eis exprimantur uenena, et omnes 
interficiantur bibentes. auferetur quoque laetitia et exsultatio 
haereticorum, qua ante gaudere consueuerant; ut postquam egerint 
paenitentiam, illud mereantur audire: beati lugentes, quoniam ipsi 
consolabuntur. quod que addidit de carmelo, hoc significat: non quod 
haeretici uere carmelum habeant, id est spiritalis circumcisionis 
notitiam; sed quod falso habere se iactent. cum que succisae fuerint 
uineae, et ablata laetitia, et exsultatio de falsi nominis scientia, 
tunc nullus erit de pristinis calcatoribus, qui calcet uuas, quas ante 
calcauerat; et uox eorum aeterno obmutescet silentio.
</p><p>super hoc uenter meus ad moab quasi cithara sonabit; et uiscera 
mea ad murum cocti lateris. et erit cum apparuerit quod laborauit moab 
ab excelsis suis, ingredietur ad sancta sua ut obsecret et non 
praeualebit. hoc uerbum quod locutus est dominus ad moab ex tunc. 
destructo errore moabitico, immo falsa laetitia in luctum lacrimas que 
mutata, uenter meus, prophetae, qui instar citharae musica arte 
compositus est, et qui de dei timore concipiens multos liberos 
procreauit, ita ut nulla sit chorda, quae non reddat sonum suum, 
resonabit luctum agentis paenitentiam moab; et omnia uiscera mea ad 
murum cocti lateris, pro quo interpretatus est theodotio: ad murum 
dissipatum. omnia enim contrariorum praesidia, in quibus antea 
confidebant, destruentur et corruent. haec sunt autem uiscera et 
interiora prophetae, de quibus et dauid dicebat in psalmo: benedic, 
anima mea, domino, et omnia interiora mea nomen sanctum eius. quomodo 
enim cithara non emittit uocalem sonum atque compositum, si saltem una 
chorda rupta fuerit, sic spiritalis uenter prophetae, si una in eo 
uirtutum chorda defuerit, non poterit melos dulce resonare; nec ad 
lateritium murum cunctis clamare uisceribus. philosophorum quoque 
sententia est, haerere sibi uirtutes; et apostoli iacobi, ut cui una 
defuerit, huic omnes deesse uirtutes. cum autem intellexerit moab 
frustra se in his, quae prius putabat excelsa, dogmatibus laborasse, 
ingredietur ad sancta sua, non quae per se sancta sunt, sed quae sancta 
errans arbitrabatur, et auxilium inuenire non poterit. uel certe deserto
 errore mendacii, ad sancta ecclesiae intrare conabitur, ut sua ea 
faciat, et oret, et obsecret, sed non praeualebit. neque enim statim ut 
uoluerimus, perfectam possumus capere uirtutem. quod que infert: hoc 
uerbum quod locutus est dominus ad moab ex tunc, prooemio in quo dixerat
 uerbum contra moab, siue onus, sciamus epilogum redditum, ut quod ibi 
coeperat, hic compleuerit. ex tunc autem intellegendum ex quo coepit ad 
eum loqui, ut omne quod dixit, unum uerbum dei sit, id est una 
sententia. porro iuxta lxx qui interpretati sunt: interiora prophetae 
quasi murum renouata a deo et erubescere eum, id est moab, et intrare ad
 aras et ad ea quae manu facta sint, ita disserere possumus, ut dicamus 
semper prophetae renouari uiscera et a deo fieri fortiora, ut aduersarii
 confundantur, et ea quae humana manu fabricati sunt, cassa intellegant 
et nihil ad salutem proficientia.
</p><p>et nunc locutus est dominus, dicens: in tribus annis quasi anni 
mercenarii auferetur gloria moab super omni populo multo, et relinquetur
 paruus et modicus, nequaquam multus. tres anni, in quibus auferetur 
gloria moab super omni populo eius multo, uel diuitiis multis, ut lxx 
transtulerunt, mystice intellegendi sunt. sicut enim misericordia domini
 in ponderibus est atque mensura, sic et cruciatus ac supplicia habent 
mensuram suam, ut postquam tres anni transierint, in quibus relinquetur 
paruus et modicus, et nequaquam multus, tunc inglorius esse desistat. et
 hoc notandum, quod iuxta hiezechielis prophetiam, quando dies pro annis
 numerantur israeli, hoc est decem tribubus, quae maiora peccauerant, 
supputentur in poenis anni trecenti nonaginta, ut in hebraico 
continetur, non centum nonaginta, ut uulgata editio habet; et iudae, in 
quo erat templum dei, anni quadraginta. qui enim paruus est, meretur 
misericordiam; potentes autem potenter tormenta patientur. et seruus qui
 scit uoluntatem domini sui et non facit eam, uapulabit multum. moab 
igitur quia externus erat, nec de populo dei, sed relicto errore 
conuersus, non annis pluribus, sed tantum tribus paruus et modicus et 
inglorius relinquetur. isti sunt anni, de quibus et alibi legimus: 
recordamini dierum saeculi, et iterum: cogitaui dies antiquos, et annos 
aeternos in mente habui.
si enim umbrae et exemplaribus seruiebat iuxta carnem israel, et omnis 
eorum sollemnitas futurorum erat typus, quare non et anni praesentis 
temporis futura tempora praefigurent? de quibus et in alio loco legimus:
 quid facietis in diebus conuentus, et in diebus festiuitatis domini? 
quod que iungitur: quasi anni mercenarii, hoc ostendit, quod falsa 
doctrina pro lucro cuncta faciat atque compendio. omnis enim 
mercenarius, et qui non est pastor, cuius non sunt oues, cum uiderit 
lupum uenientem fugit, quia mercenarius est, et oues ad eum non 
pertinent. quam ob rem puto aduenam et mercenarium de sanctis non 
comedere, nec seruos sanctorum esse participes. non enim ob dilectionem 
domini, sed ob mercedem cuncta faciunt, qui comedunt domos uiduarum et 
proprios adducunt greges, ut lanis eorum uestiantur et lac mulgeant. 
quod de doctrina diximus mercenaria, referamus ad cetera. si praebeo 
eleemosynam, ut glorificer ab hominibus, recepi mercedem meam et 
mercenarius appellandus sum. si castum me esse simulo, et aliud est in 
conscientia mea, habeo non gloriam mercenarii, sed supplicia peccatoris.
 et in comparatione duorum malorum, leuius malum est aperte peccare, 
quam simulare et fingere sanctitatem. uerum et in hoc profectus est 
moab, ut qui prius multos erroris sui habebat comites, postea redigatur 
ad paucos; uel qui prius multus erat in diuitiis peccatorum, post 
paenitentiam paruus et pauper sit in malitia.
</p><h3 align="center"><a name="TOC-LIBER-7"></a>LIBER 7</h3>
<p>septimus liber idem iuxta anagogen secundus est, immo extremus. in 
hoc enim decem uisionum tropologica explanatio terminatur, quem cum 
tuis, eustochium, precibus, et christo auxiliante compleuero, ueniam ad 
octauum, et utramque explanationem iuxta priores, usque ad quartum, 
libros, pariter explicabo.
</p><p>17. onus damasci. symmachus et theodotio: assumptio damasci. lxx:
 uerbum contra damascum, addentes de suo, quod in moab fecere principio.
 damasci primum nomen in genesi legimus, qui ante isaac fuit uernaculus 
abraham, et putabatur haeres, nisi esset sarae filius ex promissione 
generatus. interpretatur autem aut sanguinis osculum, aut sanguinem 
bibens, aut sanguis cilicii, quae omnia populo conueniunt ethnicorum, 
qui ante fidem christi amicus erat sanguinis et crudelitatis, et digna 
opera planctu agebat et sacco. in dierum libro narrat historia, quod 
impleto anno ascenderit contra ioas regem iudae exercitus syriae et 
uenerit in hierusalem, et omnes principes populi interfecerit, cunctam 
que praedam miserit regi damasci, qui cum paucis uiris uenerat; et deus 
tradiderat in manu eorum multitudinem magnam nimis, eo quod reliquissent
 dominum deum patrum suorum. quod iuxta anagogen et futurorum typum 
considerandum est, utrum ad tempus dominici aduentus referre ualeamus. 
post finem enim anni acceptabilis, in quo a saluatore est euangelium 
praedicatum, ascendit de damasco gentium exercitus in paucis uiris 
contra iudam et hierusalem, qui reliquerant dominum. et omnes eorum 
legis ac prophetarum abstulere diuitias, et miserunt regi damasci, uiris
 scilicet ecclesiasticis et doctrinae euangelicae, qui ad comparationem 
totius mundi, adhuc tunc infidelis et in toto orbe dispersorum 
iudaeorum, pauci erant; et tamen dominus tradidit hierusalem in manibus 
eorum, eo quod dereliquissent dei filium, qui per prophetas ante 
praedictus est. ego ob hanc causam reor et saulum, qui postea pauli ex 
uirtute nomen accepit, quia aemulator erat legis, isse damascum, et 
contra credentes ex gentibus pugnare uoluisse, ibi que superatum, eos 
secutum qui in damasco uersabantur, ut inde rursum hierusalem iudaeos 
expugnaturus ascenderet. nec alicui uideatur esse contrarium, si in 
paralipomenon libro laeta de damasco, et nunc in esaia tristia 
praedicentur, quia et de ipso israel, qui certe portio dei est, nunc 
aduersa, nunc prospera nuntiantur. et quomodo ad israel iuxta carnem, et
 ad gentes dicitur: uos gentes iuxta carnem, qui dicimini praeputium ab 
ea quae appellatur in carne circumcisio; sic e contrario est israel 
iuxta spiritum, et sunt gentes iuxta spiritum, et inter ceteras gentes 
est damascus iuxta spiritum, ne tantum iudaicis fabulis acquiescamus.
</p><p>ecce damascus desinet esse ciuitas, et erit sicut aceruus lapidum
 in ruina. derelictae ciuitates aroer gregibus erunt, et requiescent 
ibi, et non erit qui exterreat, et cessabit adiutorium ab ephraim, et 
regnum de damasco, et reliquiae syriae, sicut gloria filiorum israel 
erunt, dicit dominus exercituum. sicut in titulo demonstratum est, per 
damascum uocatio gentium significatur, quae amabant uel bibebant 
sanguinem, quae postquam in christum crediderint, pristinae 
conuersationis ciuitates esse desistent, et erunt sicut aceruus lapidum 
in ruina. quomodo enim acerui lapidum, qui in agris dispersi sunt, in 
unum tumulum comportantur, sic de uniuersis nationibus aceruus 
credentium congregatus est in ruina populi iudaeorum, illis cadentibus, 
et nobis surgentibus. derelictae quoque ciuitates aroer, id est myricae,
 ecclesiasticis gregibus erunt, ut quas iudaei deseruerunt, nos 
incolamus; siue destructa idololatria exstruetur euangelium.
hoc et nostris temporibus uidemus esse completum. serapium alexandriae 
et marnae templum gazae in ecclesias domini surrexerunt, et ciuitates 
aroer euangelicis gregibus praeparatae sunt. aroer, id est myricae, 
nascuntur in desertis locis, iuxta illud quod scriptum est in 
maledictione eius hominis qui confidit in homine et a domino recedit cor
 eius: erit, inquit, quasi myricae in deserto, et non uidebit bonum cum 
uenerit; sed habitabit in siccitate, in deserto, in terra salsuginis et 
inhabitabili. alii uero dicunt ex hac arbore maleficis artibus mistra~g,
 id est odia, concitari. ergo qui prius erant in deserto gentilium, et 
in odio nominis christiani, christi gregibus seruient, qui requiescent 
in eis et non erit qui exterreat, quia dominus habitabit inter eos, et 
praesente pastore, lupum timere non poterunt. tunc cessabit adiutorium 
dei ab ephraim, qui in hoc loco intelleguntur scribae, et pharisaei, 
iuxta osee prophetiam, qui contrarios populo dei ephraim nominat. et 
regnum cessabit a damasco, ut nequaquam peccatum et peccati princeps 
diabolus regnet in damasco quae prius sanguinem diligebat; sed reliquiae
 syriae, id est qui ex gentibus crediderunt, sint sicut prius fuerant 
filii israel, ablato ab illis regno dei et tradito gentibus, quae 
faciunt fructum eius, sicut dominus deus exercituum locutus est per 
omnes prophetas suos.
</p><p>et erit in die illa, attenuabitur gloria iacob, et pingue carnis 
eius tabescet. et erit sicut congregans in messe quod restiterit, et 
brachium eius spicas leget, et erit sicut quaerens spicas in ualle 
raphaim. et relinquetur in eo sicut racemus, et sicut excussio oliuae 
duarum aut trium oliuarum in summitate rami, siue quattuor aut quinque 
in cacuminibus eius fructus eius, dicit dominus deus israel. postquam 
reliquiae syriae fuerint, sicut quondam fuerat gloria filiorum israel et
 delicto eorum salus gentibus data, tunc attenuabitur omnis gloria 
iudaeorum, qua gloriosi erant in uniuerso orbe et pingue carnis eorum 
tabescet, non habentium prophetas, non signa atque uirtutes, non 
praesens auxilium dei, non sacerdotii dignitatem; sed omne corpus gentis
 eorum emarcescet, et redigetur ad nihili. cum que dicatur de uocatione 
gentium: messis multa, operarii autem pauci, illi pauperes messis 
reliquias, quae per apostolos saluatae sunt, et rarissimas spicas 
legent, non de montibus et erectis locis, sed in ualle raphaim, id est 
in litterae uilitate. et considera quod raphaim qui gigantes 
interpretantur, sicut supra ephraim pharisaeos scribas que significent. 
denique lxx pro ualle raphaim uallem duram interpretati sunt, ut 
duritiam cordis iudaici exprimerent. de quorum humilitate eliguntur 
quasi in stipula spicae et quasi in uindemia racemi, qui saluati 
fuerint, et sicut excussio oliuae duarum aut trium oliuarum, siue 
quattuor aut quinque. quando enim uenit percussio populi iudaeorum, 
oliua illa populi israel, quae sub moyse sexcenta milia habuit 
armatorum, et sub dauid, numerante ioab, innumerabilem populum, uix 
paucos fructus offerre potuit domino saluatori. duas oliuas paulum et 
barnabam et tres oliuas petrum et iacobum et ioannem, qui et in monte 
transfiguratum dominum conspexerunt, et ad archisynagogi filiam ire cum 
domino meruerunt. quattuor autem et quinque oliuae reliquos nouem 
faciunt apostolos, in quibus iudae proditoris locum matthias obtinuit, 
qui utique pro diuersitate gratiarum, quae nobis ignota est, in quattuor
 et quinque oliuas separati sunt, ut euangeliorum numerum et legis in se
 uolumina demonstrarent, quasi praedicatores utriusque instrumenti.
</p><p>in die illa inclinabitur homo ad factorem suum; et oculi ad 
sanctum israel respicient. et non inclinabitur ad altaria, quae fecerunt
 manus eius, et quae operati sunt digiti eius; non respicient lucos et 
delubra. in illo tempore quando de populo israel, cui prius dicebatur: 
oliuam fructiferam uocauit te dominus deus tuus, et de quo in psalmis 
legimus: filii tui sicut nouellae oliuarum in circuitu mensae tuae, pro 
siccitate gratiae spiritalis uix duas oliuas, et tres, aut quattuor, aut
 quinque dominus esuriens repererit, subintrabit gentium plenitudo, et 
nequaquam ad idola manufacta, sed ad deum suum inclinabitur. et 
respicient sanctum israel, et aras lucos que ac delubra contemnent, 
scientes illud scriptum: omnis plantatio quam non plantauit caelestis 
pater, eradicabitur.
</p><p>in die illa erunt ciuitates fortitudinis eius derelictae sicut 
aratra et segetes, quae derelictae sunt a facie filiorum israel. et eris
 deserta. quia oblita es dei saluatoris tui, et fortis adiutoris tui non
 es recordata. lxx: in die illa erunt ciuitates tuae derelictae sicut 
dereliquerunt amorraei et euaei a facie filiorum israel. et erunt 
desertae, quia dereliquisti deum saluatorem tuum, et domini auxiliatoris
 tui non es recordata. quomodo sub moyse et iesu filio naue, amorraei et
 euaei, siue ceterae gentes quae habitabant in terra repromissionis, 
dereliquerunt uomeres et segetes et aceruos in agris, atque fugerunt, ne
 ab hostibus occuparentur, sic terra iudaea et omnes urbes illius 
robustissimae, romanis iudaeam uastantibus et obsidentibus hierusalem, a
 suis habitatoribus derelictae sunt. et fit apostropha ad ipsam terram 
iudaeae, id est ad eos qui habitabant in illa. haec autem uniuersa 
perpessa es, quia oblita es dei saluatoris tui, qui interpretatur iesus,
 quem tibi uenturum lex et prophetae iugiter nuntiabant.
et fortis adiutoris tui, qui tuus semper opitulator fuit, non es 
recordata. causa ergo desertarum urbium iudaeae, obliuio saluatoris est,
 qui in principio huius prophetae dixerat: israel me non cognouit et 
populus meus non intellexit.
</p><p>propterea plantabis plantationem fidelem et germen alienum 
seminabis. in die plantationis tuae labrusca, et mane semen tuum 
florebit; ablata est messis in die hereditatis, et dolebit grauiter. 
lxx: ideo plantabis plantationem infidelem, et semen infidele, et in die
 qua plantaueris, errabis. si autem mane seminaueris, florebit in messem
 in die hereditatis, quando sicut pater hominis dat hereditatem filiis 
suis. pro eo quod nos iuxta aquilam et symmachum et lxx interpretati 
sumus: in die hereditatis, quod hebraice dicitur biom nehela, legi 
potest in hebraico: in die pessima. et pro eo quod aquila et theodotio 
interpretati sunt: et dolebit homo, nos docti ab hebraeis, pro 'homine' 
qui lingua eorum dicitur enos, interpretati sumus anus, id est: 
grauiter. de cuius uerbi ambiguitate, si uitae huius spatium fuerit, in 
hieremia plenius disseremus, ubi iuxta lxx dicitur: et homo est, et quis
 cognoscet eum? dicam ergo quod proposui: quia oblita es, terra iudaea, 
dei saluatoris tui, et eius qui tibi semper praebuit fortitudinem, non 
es recordata; propterea plantabis quidem plantationem fidelem, siue ut 
aquila et theodotio interpretati sunt: pulchram; aut ut symmachus: 
bonam, unum deum praedicans. sed germen alienum seminabis, non recipiens
 patrem, quia non recipis filium. qui enim credit in patrem, credit et 
in filium. et quia germen alienum blasphemiae contra iesum seminasti in 
synagogis satanae, ideo non uindemiabis uuam, sed labruscam. cum que 
uisum fuerit florere germen tuum et aliquam habere pietatis umbram, dum 
homines ab idolis retrahis. tamen quando ad fructus ueneris colligendos 
in die hereditatis dolebis grauiter, cernens gentium populum tibi esse 
praelatum. unde et apostolus loquitur: tristitia mihi est magna, et 
indesinens dolor cordi meo. optabam enim ego ipse anathema esse a 
christo pro fratribus meis, qui sunt cognati mei iuxta carnem, qui sunt 
israelitae, quorum est adoptio filiorum, et legislatio, et gloria, et 
testamentum, et repromissiones; quorum patres et cetera. quod non solum 
paulus, sed et omnis sanctus loquitur, uolens cum ramis oleastri etiam 
radicem saluam esse. hereditas autem illa est, quam a domino 
consequimur, de qua apostolus ait: diuisiones autem gratiarum sunt, idem
 autem spiritus; et diuisiones ministeriorum, idem autem dominus; et 
diuisiones operationum sunt, idem autem deus, qui operatur omnia in 
omnibus. miretur quispiam, cur pro plantationibus pulchris et bonis, 
quod aquila et theodotio ac symmachus interpretati sunt, nos fidelem 
plantationem dixerimus. uerbum hebraicum neemanim, si per aleph litteram
 scribatur, pistous~g, id est fideles, sonat; si uero per ain, et 
dicatur neamenim, pulchram significat. unde et noemi, quae hac littera 
scripta est, loquitur in ruth: nolite me uocare noemi, id est pulchram, 
sed uocate me amaram.
</p><p>uae multitudo populorum multorum, ut multitudo maris sonantis, et
 tumultus turbarum, sicut sonitus aquarum multarum sonabunt. populi 
sicut multitudo aquarum inundantium sonabunt; et increpabit eum, et 
fugiet procul, et rapietur sicut puluis montium a facie uenti et sicut 
turbo coram tempestate. in tempore uesperae, et ecce turbatio; in 
matutino, et non subsistet. haec est pars eorum, qui uastauerunt nos, et
 sors diripientium nos. supra legimus sub nomine damasci uocationem 
gentium et abiectionem iudaeorum, et per apostolos, atque in apostolis, 
paucorum de iudaeis credentium electionem. et quoniam ad comparationem 
totius mundi et uniuersarum gentium, parua pars populi credidit 
christiani, de quibus supra dictum est: et reliquiae syriae sicut gloria
 filiorum israel erunt. multi enim uocati, pauci uero electi. et: non 
est omnium fides.
nunc consequenter infertur non planctus, sed uae his gentibus quae 
credere noluerant, et persecutae sunt populum christianum. comparantur 
que undarum molibus et frementi mari, et quantum in se est, cuncta 
opprimere et occupare cupienti. sonabunt enim populi in spectaculis 
theatralis luxuriae et amphiteatri crudelitate et circi furoribus, sicut
 sonitus aquarum inundantium, quando consona impietatis uoce 
blasphemant, et dicunt christianos ad leones et bestias proici, et 
cetera huiuscemodi. sed illis instar maris furentibus, increpabit 
dominus auctorem seditionis eorum, et fugabit eum a suo populo. et sicut
 puluis motus in montibus, quanto excelsior est, tanto fortius rapitur; 
et sicut turbo, qui de terra consurgit, subita tempestate fertur in 
sublime. ita et ille raptus, a dei populo separabitur ac fugiet, ne in 
abyssos relegetur. cum que dies consummationis aduenerit, quod 
interpretatur uespera, tunc erit turbatio, sua peccata noscentis. et in 
tempore matutino, die uidelicet resurrectionis, non subsistet, quod lxx 
transtulerunt: non erit. si autem non erit, quid respondebunt, qui 
diabolo dant paenitentiam, et illi quantum in se est, archangelicum 
fastigium pollicentur? haec est pars eorum, qui uastauerunt nos et sors 
diripientium nos. haec uel populus loquitur christianus, uel propheta ex
 persona credentis populi, quod interitum sempiternum persecutores eorum
 habituri sint, qui exsiliis, carceribus, bonorum proscriptionibus, 
oppresserunt sanctos dei, et aeterna supplicia possessuri sunt.
</p><p>18. uae terrae cymbalo alarum, quae est trans flumina aethiopiae,
 qui mittit in mari legatos, et in uasis papyri super aquas. ite, angeli
 ueloces, ad gentem conuulsam et dilaceratam; ad populum horribilem, 
post quem non est alius; ad gentem exspectantem, exspectantem et 
conculcatam, cuius diripuerunt flumina terram eius. omnes habitatores 
orbis, qui moramini in terra, cum eleuatum fuerit signum in montibus, 
uidebitis et clangorem tubae audietis. lxx: uae terrae nauium alarum 
trans flumina aethiopiae, qui mittis in mari obsides et epistolas 
biblinas super aquam. ibunt enim nuntii leues ad gentem excelsam et 
peregrinum populum et pessimum, qui est trans eum. gens absque spe et 
conculcata, nunc flumina terrae omnis sicut regio quae habitatur; 
habitabitur regio eorum, quomodo si signum de monte eleuetur, et tubae 
uox audiatur. utramque editionem posui in prophetia obscurissima ne quid
 uolentibus intellegere quod scriptum est, deesse uideatur. simul que 
uehementer admiror eos, qui fidem nostram et spem christianam 
arbitrantur simplicitate contentam, quia scriptum est: mandatum dei 
lucidum illuminans oculos; nec plus debere nos quaerere, quam ut fiant, 
quae praecepta sunt, cum idcirco et omnis scriptura, et prophetae 
specialiter futurorum mysteriis inuoluti sint, ut prouocent nos ad 
intellegentiam, et ad illud quod in euangelio dicitur: petite, et 
accipietis; quaerite, et inuenietis; pulsate, et aperietur uobis. quia 
ergo iuxta historiam et id quod in hebraeo continetur, in quinto libro 
exposui, nunc quid mihi iuxta anagogen uideatur, edisseram. prudens 
forsitan lector inquirat, quid sibi uelit in uisione, uel onere damasci,
 alarum cymbalum et cetera quae sequuntur. postquam de uocatione gentium
 dictum est, de abiectione iudaeorum, et electione eorum, qui per 
apostolos crediderunt et postea de gentium multitudine et 
persecutoribus, qui maris fluctibus comparati sunt, sequebatur, ut de 
haeresibus quoque, quae ecclesiam uexauerunt, et hucusque populantur, 
sermo propheticus nuntiaret, qui, dormiente patrefamilias, in agro 
ecclesiae superseminauerunt zizania. et dicuntur cymbalum, caritatem dei
 non habentes, iuxta illud apostoli: si linguis hominum loquar et 
angelorum, caritatem autem non habeam, factus sum uelut aes sonans aut 
cymbalum tinniens. et non solum cymbalum rauco concrepans sonitu, sed 
propter leuitatem sermonis haeretici in diuersa currentis, alarum 
cymbalum dicuntur, siue iuxta septuaginta: alae nauium, qui magna 
mercimonia promittentes, nauigant in saeculi istius fluctibus. alas 
autem nauium, uela quibus suspenduntur et trahuntur, intellege. et 
pulchre alas dixit nauium, omnis enim haereticus pollicetur excelsa, et 
cum alas habere se iactet, tamen haeret in salsis fluctibus, et procul 
non recedit a terra, in medio que cursu patitur repente naufragium. unde
 aquila pro cymbalo umbram alarum interpretatus est, non enim habent 
alas, sed alarum similitudinem. quod que infert: quae est trans flumina 
aethiopiae, hoc significat, quod impietate sua omnes uincant haeretici. 
uerbi gratia: dicit epicurus non esse prouidentiam, et uoluptatem 
maximum bonum. comparatione huius sceleratior marcion, et omnes 
haeretici, qui uetus lacerant testamentum.
cum enim recipiant prouidentiam, accusant creatorem et asserunt eum in 
plerisque operibus errasse, et non ita fecisse, ut facere debuerat. ad 
quam enim utilitatem hominum, serpentes, scorpios, crocodilos et 
pulices, cimices que et culices pertinere? isti ergo trans flumina 
aethiopiae sunt, et mittunt in mari huius saeculi legatos, id est 
discipulos suos, qui eorum portantes uolumina, recte uasa papyri, id est
 chartacia, super aquas portare dicuntur, quae delentur uelociter. sicut
 enim libri iuxta aquas et humores cito obscurantur et delentur et 
pereunt: ita sermo eorum atque doctrina, cum in principio aliquam uisa 
fuerit fortitudinem possidere, pertransit et labitur. itaque per ironiam
 dicitur ad eos: o angeli haereticorum, ite ueloces. quos beatus 
apostolus paulus falsos apostolos, operarios fraudulentos, qui in 
apostolos christi transfigurentur, appellat. et ite ad gentem auulsam et
 laceratam; auulsam a deo, et haereticorum morsibus laniatam. ad populum
 horribilem; nihil enim horribilius blasphemia, quae ponit in excelsum 
os suum. post quem non est alter populus; omne quippe peccatum 
comparatum blasphemiae, leuius est. gentem exspectantem, exspectantem et
 conculcatam. nam omnes haeretici sibi caelestia repromittunt, et 
pollicentur ingentia, et tamen a daemonibus conculcantur. cuius terram 
diripuerunt flumina, quae non de caelo habent aquas, sed de terra. quis 
enim angulus est, quae extrema solitudo terrarum, ad quam non turbidus 
haereticorum sermo perueniat? itaque omnes qui habitant et morantur in 
orbe terrarum, ad haereticorum signum, quod quasi in montibus eleuatum 
est, erigunt oculos suos, et clangorem tubae, id est doctrinae eorum, 
audiunt. haec iuxta hebraicum. ceterum secundum lxx planguntur alae 
haereticorum, quae instar nauium per mare huius saeculi uolitant, et 
impietatem superant ethnicorum, quos nunc aethiopes scriptura 
cognominat. et dicitur ad doctrinam eorum atque sermonem. qui mittis in 
mari huius saeculi libros, obsides peruersitatis tuae et epistolas ad 
decipiendos eos, qui lecturi sunt. pergunt nuntii leues ad gentem 
excelsam, et peregrinum populum et pessimum. nullus enim 
ecclesiasticorum tantum habet studii in bono, quantum haeretici in malo,
 et in eo se lucrum putant consequi, si alios decipiant, et ipsi perditi
 ceteros perdant. gens autem uocatur excelsa propter superbiam; et 
peregrina et pessima, quia aliena a deo est. uere gens sine spe et 
conculcata, cuius flumina in tota terra imitantur habitationem 
ecclesiae, ut inueniant sibi hospitium et regionem, in qua eleuent 
signum doctrinae suae, et quasi scripturarum clangant tuba.
</p><p>quia haec dicit dominus ad me: quiescam, et considerabo in loco 
meo, sicut meridiana lux clara est, et sicut nubes roris in die messis. 
ante messem enim totus effloruit, et immatura perfectio germinabit, et 
praecidentur ramusculi eius falcibus; et quae derelicta fuerint, 
abscindentur, excutientur. et relinquentur simul auibus montium et 
bestiis terrae et aestate perpetua erunt super eum uolucres, et omnes 
bestiae terrae super illum hiemabunt. in tempore illo deferetur munus 
domino exercituum a populo diuulso et dilacerato, a populo horribili, 
post quem non fuit alius, a gente exspectante, exspectante et 
conculcata, cuius diripuerunt flumina terram eius, ad locum nominis 
domini exercituum montem sion. quiescit et contemplatur deus in loco 
suo, siue iuxta aquilam: in firmamento, id est in ecclesia, de qua 
paulus apostolus loquitur: columna et firmamentum ueritatis. 
contemplatur autem ea quae fiunt in ecclesia; et sicuti meridiana lux 
clara est, ita uniuersa perlustrat. iuxta illud quod in decimo octauo 
psalmo secundum anagogen de sole iustitiae dicitur: nec est qui se 
abscondat a calore eius. et quomodo nubes roris in die messis, et in 
feruenti aestate gratissima est, sic dominus habitatores ecclesiae suae 
refrigerat, quo praesente cuncta florescunt.
et antequam tempus consummationis adueniat, quia nunc ex parte 
cognoscimus et ex parte prophetamus, multi perfecti reperientur, de 
quibus apostolus loquitur: quotquot perfecti hoc sentiamus. ramusculi 
autem, qui inutiles sunt, falcibus praecidentur, dicente in euangelio 
saluatore: ego sum uitis uera, et pater meus agricola est. omnem 
palmitem in me non ferentem fructum, tollet eum, et omnem qui fert 
fructum, purgabit eum, ut fructum plus afferat. et quae praecisa 
fuerint, relinquentur auibus montium et bestiis terrae. auibus, quae 
iuxta uiam seminata populantur, et bestiis, quibus traditur anima non 
confitens deum, ita ut qui a domino praecisus fuerit et abiectus, et de 
corpore illius, quod est ecclesia separatus, tam in aestate quam in 
hieme, hoc est: in prosperis et in aduersis, uolucrum et bestiarum 
mansio sit. sicut autem hi qui inutiles sunt et infructuosi in ecclesia,
 amputantur et proiciuntur, ne modicum fermenti totam massam corrumpat. 
sic e contrario fieri potest, ut qui haeretico fuerant errore decepti, 
et auulsi a domino atque lacerati, et horribiles ob blasphemiam, frustra
 que mendacia praestolantes, et conculcati a daemonibus, et a fluuiis in
 partes uarias dissipati, cum recordati fuerint dei sui, et magistros 
pessimos dereliquerint, offerant munus domino exercituum, non alibi nisi
 in monte sion et in specula, quod interpretatur ecclesia. breuius 
dicimus, quia in libro explanationis historicae multa iam diximus.
</p><p>19. onus aegypti. symmachus et theodotio: assumptio aegypti. lxx:
 uisio aegypti. ubi in hebraeo scriptum est massa mesraim, quod nos 
interpretati sumus: onus uel pondus aegypti, pro quo aquila transtulit 
arma~g aiguptou~g, possumus dicere ab eo, quod tollat propheta, et 
portet iugum domini, eum exstitisse condignum, qui prophetiam aegypti 
cerneret, siue portaret, unde miror lxx et in babylone pro pondere 
interpretatos uisionem; et in philisthiim et moab et damasco: uerbum; et
 nunc in aegypto: uisionem; cum in hebraeo in omnibus his non uerbum et 
uisio, sed massa, id est onus pondus que ponatur. quod autem symmachus 
et theodotio l�mma~g, id est assumptionem, semper interpretati sunt, hoc
 scire debemus, accepisse prophetam a domino gratiam spiritalem, ut 
aegypti sacramenta cognosceret, siue oculis mentis aspiceret, ut lxx 
transtulerunt. non est autem aegyptus ista quam iudaei putant, sicut 
arbitratus est iosephus, qui in libris antiquitatum refert: oniam 
sacerdotem esaiae implesse uaticinium, ut in territorio heliopolitano, 
quod aegyptii nomon~g uocant, exstrueret templum ad similitudinem templi
 dei, et altare. esto enim, concedamus haec dicta de onia et altari quod
 in aegypto exstruxit, quae erunt quinque ciuitates, quae in aegypto 
loquantur lingua chananitica, ex quibus una iuxta lxx appellatur 
asedek~g, iuxta alios interpretes, ciuitas ars siue ares, uel ciuitas 
solis? et quis erit iste saluator, qui missus est aegyptiis, ut saluaret
 eos, et dominum cognoscerent aegyptii? quando coluerunt eum in hostiis 
et muneribus, et uota soluerunt? quando percussit dominus aegyptum et 
sanauit eam? in quo tempore factum poterimus docere, ut fuerit uia de 
aegypto in assyrios, et intrauerint assyrii in aegyptum, et aegyptii in 
assyrios; et seruierint aegyptii assur? quando israel tertius in aegypto
 fuit, et apud assyrios quasi benedictio in medio terrae, ita ut dominus
 diceret: benedictus populus meus aegypti et opus manuum mearum 
assyrius? haec ad aegyptum istam, quam iudaei aestimant, non pertinere 
perspicuum est. itaque locum istum quem incolimus, et mundum qui in 
maligno positus est, aegyptum possumus appellare, maxime quia mesraim, 
quod dicitur aegyptus, interpretatur ekthlibousa~g, id est tribulans, 
siue ad angustiam redigens. est tamen sciendum, multa oneris aegyptii, 
uel uisionis, ad aegypti prouinciam pertinere, quae usque hodie 
habitatur et cernitur. sed et in hoc et in aliis scripturarum locis 
pleraque ponuntur, quae non possent stare iuxta historiam; ut rerum 
necessitate cogamur altiorem intellegentiam quaerere. ecce dominus 
ascendet super nubem leuem et ingredietur aegyptum, et mouebuntur 
simulacra aegypti a facie eius et cor aegypti tabescet in medio eius. et
 concurrere faciam aegyptios aduersus aegyptios et pugnabit uir contra 
fratrem suum, et uir contra amicum suum, ciuitas aduersum ciuitatem, 
regnum aduersus regnum. et disrumpetur spiritus aegypti in uisceribus 
eius; et consilium eius praecipitabo; et interrogabunt simulacra sua et 
diuinos suos, et pythones et hariolos. et tradam aegyptum in manus 
dominorum crudelium, et rex fortis dominabitur eorum, ait dominus deus 
exercituum. pleraque de prophetia aegypti, quam leuauit uel uidit 
esaias, in historica explanatione perstrinxi. unde nunc iuxta 
tropologiam summa quaeque carpenda sunt. ascendit dominus super nubem 
leuem, corpus sanctae uirginis mariae, quod nullo humani seminis pondere
 praegrauatum est.
uel certe suum corpus, quod de spiritu sancto conceptum est. et 
ingressus est in aegyptum huius mundi; statim que omnia aegypti 
simulacra commota sunt. ita ut diuinationes et uniuersa fraus 
idololatriae, quae deceptum possidebat orbem, se fractam esse sentiret; 
intantum ut magi de oriente docti a daemonibus, uel iuxta prophetiam 
balaam intellegentes natum filium dei, qui omnem artis eorum destrueret 
potestatem, uenerint bethleem, et ostendente stella, adorauerint puerum.
 tunc cor aegypti omne contabuit et aegyptii contra aegyptios 
surrexerunt, iuxta illud quod dominus loquitur in euangelio: nolite 
putare quia ueni mittere pacem super terram; non ueni pacem mittere, sed
 gladium. ueni enim diuidere hominem contra patrem suum, et filiam 
contra matrem suam, et nurum contra socrum suam. eo tempore et illud 
expletum est: inimici hominis domestici eius. et pugnabit uir contra 
fratrem suum, et uir contra amicum suum. fuerunt enim in una domo 
separati, duo contra tres, et tres contra duos, et diuisus est pater 
contra filium, et filius contra patrem ciuitas aduersus ciuitatem, et 
regnum aduersus regnum, eorum qui non crediderunt, aduersum eos qui 
crediderunt, uel certe eorum, qui crediderunt, proximos suos saluare 
cupientium. et disruptus est spiritus aegypti in uisceribus suis, ut 
nequaquam paria sentirent. sed spiritali contra se gladio separati, omne
 consilium suum praecipitatum esse cognoscerent; et nihilominus in 
errore pristino permanentes, hi qui fidei ueritatem suscipere noluerant,
 interrogarent simulacra et diuinos suos, et pythones et hariolos. cum 
que illi hoc fecerint, dominus tradidit eos in manu dominorum crudelium,
 iuxta illud apostolicum: quos tradidi satanae, ut discant non 
blasphemare; quo seruitute durissima oppressi, ad clementissimum dominum
 reuertantur. pulchre que daemones crudeles dominos uocat, quibus nihil 
crudelius est. rex quoque fortis, qui dominus est eorum, perspicue 
diabolus intellegitur, quem et in euangelio dominus fortem uocat, quo 
uincto et oppresso, uasa domus eius et praeda diripitur.
</p><p>et arescet aqua de mari, et fluuius desolabitur atque siccabitur,
 et deficient flumina, attenuabuntur et siccabuntur riui aggerum. 
calamus et iuncus marcescet; nudabitur alueus riui a fonte suo, et omnis
 sementis irrigua siccabitur. arescet et non erit. et maerebunt 
piscatores, et lugebunt omnes mittentes in flumen hamum, et expandentes 
rete super faciem aquae, et arescent. et confundentur qui operantur 
linum, plectentes et texentes subtilia, et erunt irrigua eius 
flaccentia, omnes qui faciebant lacunas ad capiendos pisces. stulti 
principes taneos, sapientes consiliarii pharao dederunt consilium 
insipiens. quando rex fortis et durus dominatus fuerit in aegypto, 
arescet omnis doctrina et pulchritudo eloquentiae saecularis, et ipse 
fons fluuiorum omnium diabolus, a quo oriuntur uniuersa mendacia, 
desolabitur. ita ut deficiant cetera flumina et riui, qui de turbidis 
nili aquis implebantur. calamus quoque et iuncus nimia siccitate 
arescent. pro iunco papyrum lxx transtulerunt, de quo charta fit, 
addentes de suo: achi uiride, quod in hebraico non habetur. cum que ab 
eruditis quaererem, quid hic sermo significaret, audiui ab aegyptiis hoc
 nomine lingua eorum omne quod in palude uirens nascitur appellari. 
calamus autem iuxta tropologiam est sermo uacuus et nihil in se solidum 
habens; et papyrus qui uidetur quidem habere medullam et non est uacuus,
 et tamen fragilis est cito que marcescit. omnes quoque riui, arefacto 
riuorum capite, siccabuntur, et quidquid prius aquis irrigabatur 
aegyptiis, arefactum non erit. ita ut maereant aegypti piscatores qui 
ualde contrarii sunt piscatoribus domini, et lugeant qui mittebant hamum
 in flumen, et expandebant rete super faciem aquae. qui singulos quosque
 decipiunt, hamum mittunt in aquas turbidas. qui autem plures simul, ita
 ut in synagogis satanae loquantur publice, et populorum abducant 
greges, isti rete super aquas mittunt aegyptias. confundentur etiam hi 
qui operabantur linum, ut uestes facerent sacerdotum, plectentes illud 
et texentes subtilia, quod proprie ad dialecticorum artem pertinet.
pro subtilibus, byssum lxx transtulerunt, quod et ipsum in sacerdotum 
uestibus texitur. quod que sequitur: et erunt irrigua eius flaccentia, 
omnes qui faciebant lacunas ad capiendos pisces, hoc significat, quod 
omnes insidiae aegypti piscatorum destruantur et pereant. pro lacunis 
quae fiebant ad capiendos pisces, quod nos iuxta sensum interpretati 
sumus, et in hebraico et in cunctis interpretibus in loco piscium 
ponuntur animae, ut ab historia trahamur ad tropologiam, quod uidelicet 
isti piscatores, qui faciebant lacunas et foueas, ad hoc fecerint, ut 
animas in eis deciperent. notandum quod pro lacunis lxx zuthon~g 
transtulerunt, quod genus est potionis ex frugibus aqua que confectum, 
et uulgo in dalmatiae pannoniae que prouinciis, gentili barbaro que 
sermone appellatur sabaium. hoc maxime utuntur aegyptii, ut non puras 
aquas bibentibus tribuant, sed turbidas, et commixtarum fecium similes, 
ut per huiuscemodi potionem haereticae prauitatis doctrina monstretur. 
tunc stulti erunt principes taneos, quae interpretatur mandatum humile. 
omnes enim haeretici contrariam altitudini humilitatem docent, et 
detrahunt ad inferos, et sunt principes humilis deiecti que mandati. 
consiliarii quoque pharao, qui rex aegypti est, et recte dissipator et 
diuisus et in partes uarias separatus exprimitur, insipiens arguentur 
dedisse consilium, quando disperderit dominus sapientiam sapientium, et 
intellegentiam prudentium reprobauerit.
</p><p>quomodo dicitis pharaoni: filius sapientium ego, filius regum 
antiquorum? ubi sunt nunc sapientes tui? annuntient tibi et indicent 
quid cogitauerit dominus exercituum super aegyptum. stulti facti sunt 
principes taneos, emarcuerunt principes mempheos, deceperunt aegyptum 
angulum populorum eius. dominus miscuit in medio eius spiritum 
uertiginis, et errare fecerunt aegyptum in omni opere suo, sicut errat 
ebrius et uomens. et non erit aegypto opus quod faciat caput et caudam 
incuruantem et refrenantem. solent haeretici regi suo uel pharaoni 
dicere: filii sumus sapientium, qui ab initio doctrinam nobis 
apostolicam tradiderunt; filii sumus regum antiquorum, qui appellantur 
reges philosophorum, et habemus scientiam scripturarum iunctam 
sapientiae saeculari. quos nunc interrogat, siue ipsum regem 
haereticorum, ubi sint sapientes eius qui contemnebant ecclesiasticam 
simplicitatem; et respondere compellit, quid cogitauerit dominus sabaoth
 super aegyptum istius mundi, et quid in consummatione facturus sit. 
stulti sunt approbati principes taneos qui humile haereticorum habuere 
mandatum. emarcuerunt omnes principes mempheos, qui eloquentiae et oris 
polluere iactantia. memphis enim os uel ex ore interpretatur, et 
metaphorik�s~g sermonem sonat. quod que sequitur: deceperunt aegyptum 
angulum populorum eius, siue iuxta lxx: decipient aegyptum per tribus, 
hoc significat, quod regnum sapientiae saecularis stultum esse 
monstretur, et singulorum dogmatum principes, qui interpretantur tribus,
 arguantur stultos habuisse doctores. dominus enim miscuit eis spiritum 
uertiginis siue errorum, iuxta illud quod scriptum est: et sicut non 
probauerunt deum habere in notitia, tradidit illos deus in reprobum 
sensum. et quomodo qui sanctus est, cum esaia dicere potest: spiritum 
salutis tuae faciemus super terram? sic qui peccator est faciet spiritum
 erroris, hoc est malitiae spiritum, secundum quod et in hieremia 
legimus: arguet te praeuaricatio tua, et malitia tua corripiet te. sin 
autem scandalizatur haereticus, qui uetus non recipit testamentum, quod 
dominus miscere dicatur erroris uel uertiginis spiritum, audiat scriptum
 in apostolo, hoc est in nouo testamento: tradidit eos deus in 
desideriis cordis sui in immunditiam. et iterum: propterea tradidit eos 
deus in passiones ignominiae. et rursum: tradidit eos deus in reprobum 
sensum, ut faciant quae non conueniunt. traduntur autem in desideriis 
cordis, quia mutauerunt gloriam incorruptibilis dei, in similitudinem 
imaginis corruptibilis hominis et uolucrum, et quadrupedum et reptilium.
 quod quidem non solum in epistola ad romanos, sed et ad 
thessalonicenses de antichristo legimus: pro eo quod caritatem ueritatis
 non susceperunt, ut saluarentur, mittet eis deus operationem erroris, 
ut credant mendacio, et iudicentur omnes qui non crediderunt ueritati, 
sed complacuerunt sibi in mendacio. quod puto apostolum paulum de 
praesenti esaiae lectione sumpsisse, in qua dicit: dominus miscuit eis 
spiritum erroris, et errare fecerunt aegyptum in omnibus operibus suis, 
sicut errat, inquit, ebrius et uomens, qui inebriatus est uitiis. de 
quibus ebriis ioel loquitur: uae qui ebrii sunt absque uino. et non 
solum ebrii, sed et uomentes furorem draconum et furorem aspidum 
insanabilem, ut postquam huiuscemodi uinum euomuerint, intellegant 
ebrietatem suam, atque cognoscant, quod quamdiu ebrii fuerint, nec 
principium habuerint nec finem, id est: nec caput nec caudam, sed 
truncum ex utraque parte animal.
pro principio et fine, quod et symmachus et lxx transtulerunt, theodotio
 more suo ipsa uerba hebraica posuit chaphphe et agmon, quod aquila 
interpretatus est: incuruum atque peruersum. in incuruo, senes intellegi
 uolens; in peruerso, lasciuientes pueros, qui omnia peruersa faciant; 
ac per hoc esse sensum, quod in aegypto non solum caput desit et cauda, 
sed et senes et pueri, id est: et principium et finis.
</p><p>in die illa erit aegyptus quasi mulieres, et stupebit, et timebit
 a facie commotionis manus domini exercituum, quam ipse mouebit super 
eam. et erit terra iuda aegypto in festiuitatem; omnis qui illius fuerit
 recordatus, pauebit a facie consilii domini exercituum, quod ipse 
cogitauit super eam. in illo tempore, hoc enim, ut crebro diximus, 
significat dies, quando miscuerit dominus spiritum erroris atque 
uertiginis, ut euomat aegyptus uinum draconum et furorem aspidum 
insanabilem, intellegens errorem suum et ebrietatem pristinam, aegyptus 
timebit quasi mulier, non timore fortuito, qui uiris accidere consueuit,
 quos non amat aegyptus, sed suffocat et interficit; sed timore femineo,
 quas solas uult pharao uiuere. timebit autem commotionem, siue 
elationem manus domini, per quam supplicia demonstrantur, quam mouebit 
et eleuabit, ut percutiat aegyptum. tunc terra iuda, id est: scientia 
scripturarum, lex et prophetae, euangelia et apostolorum epistolae, 
erunt aegypto in festiuitatem, si eas cognouerit. uel in timorem, si 
comparatione doctrinae et ueritatis earum se intellexerit habuisse 
mendacium. omnis qui huius terrae fuerit recordatus, pauebit eo pauore, 
qui ducit ad uitam: principium enim sapientiae, timor domini. et hoc non
 solum in consummatione mundi, sed in praesenti quoque tempore accipere 
possumus; quod ecclesiasticum uirum, et doctrinis caelestibus eruditum, 
omnis haereticus timeat et ad recordationem illius terreatur. timebit 
autem et pauebit consilium domini, quod super aegyptum mundi istius 
cogitauit. singula breuiter transcurrimus, ut ad reliqua transeamus.
</p><p>in die illa erunt quinque ciuitates in terra aegypti loquentes 
lingua chananitide, et iurantes per dominum exercituum; ciuitas solis 
uocabitur una. multum prodest manus domini eleuata siue commota super 
aegyptum, ut terra iudae sit ei in timorem, et omnis, qui illius 
recordatus fuerit, pertremiscat. in illo tempore quinque ciuitates in 
terra aegypti loquentur lingua chanaan, quas plerique nostrorum quinque 
sensus intellegunt, uisum, auditum, odoratum, gustum et tactum. quando 
uidemus mulierem ad concupiscendum, uisus noster loquitur lingua 
aegyptia. quando audimus iudicium sanguinis, dicente domino: non 
suscipies auditionem uanam; auditus noster loquitur lingua aegyptia. 
quando secundum prophetam uiuimus in deliciis, et iacemus super lectos 
eburneos, et primis ungimur unguentis, odoratus noster loquitur lingua 
aegyptia. quando uenter noster deus est, gustus noster loquitur lingua 
aegyptia. si non audierimus illud, quod apostolus loquitur: bonum est 
homini mulierem non tangere, sed e contrario iungamur meretrici, tactus 
noster loquitur lingua aegyptia. sin autem e contrario eleuauerimus 
oculos nostros et uiderimus quod regiones iam albae sint ad metendum, et
 nequaquam curui fuerimus in terram, sed iuxta euangelicam mulierem, 
quae decem et octo annis caelum aspicere non poterat, eleuauerimus 
oculos nostros et dixerimus: ad te leuaui oculos meos, qui habitas in 
caelo, oculus noster et uisus loquitur lingua chananitide. si 
circumciderimus aures nostras, et audierimus dominum loquentem: qui 
habet aures audiendi audiat, auditus noster loquitur lingua chananitide.
 qui potuerit sponso dicere: post te in odorem unguentorum tuorum 
currimus. et: christi bonus odor sumus in omni loco, huius odoratus 
loquitur lingua chananitide. gustus quoque in bonam partem accipitur 
eius qui comedit panem de caelo descendentem, panem uiuum et non 
mortuum, et audit illud: gustate et uidete quam suauis est dominus, 
statim loquitur lingua chananitide. sed et tactus spiritalis est, de quo
 ioannes apostolus ait: manus nostrae palpauerunt de uerbo uitae; et qui
 fide tangit iesum, ita ut de eo saluator possit dicere: tetigit me 
aliquis, ego enim scio uirtutem exisse de me. didicimus quanta bona 
tribuat eleuata manus domini; quaeramus quare non lingua hebraea, sed 
lingua chananitide loquantur quinque aegypti ciuitates. ad quod ita 
respondere conabimur: hebraeus perat�n~g, id est transitorem, sonat, qui
 de loco transit ad locum. ergo et nos licet sancti quamdiu in aegypto 
sumus, et in istius mundi uersamur tenebris, non possumus loqui lingua 
hebraea, sed lingua chananitide, quae inter aegyptiam et hebraeam media 
est, et hebraeae magna ex parte confinis. chanaam interpretatur: quasi 
commotio, siue quasi respondens.
quando igitur ab aegypto recedimus, et exire uolumus de potestate 
pharaonis, ita ut terra nostra et confessio formidolosa sit aegypto. 
tunc mouemur et quasi respondemus domini uoluntati, et tamen quia adhuc 
in praesenti saeculo sumus, lingua hebraea necdum loqui possumus. quod 
que sequitur: iurare quinque ciuitates per dominum exercituum, hoc 
significat, quod etiam hic positi nequaquam daemonum, sed dei recordemur
 omnipotentis. de his quinque ciuitatibus, cum aliarum quattuor tacita 
sint nomina, una dicitur solis ciuitas, quae mihi uidetur referri ad 
uisum. sicut enim ut uideatur ciuitas, sole et luna indiget; ita ut 
oculi nostri illuminentur, indigemus sole iustitiae.
</p><p>in die illa erit altare domini in medio terrae aegypti, et 
titulus iuxta terminum eius domini. et erit in signum, et in testimonium
 domino exercituum in terra aegypti. clamabunt enim ad dominum a facie 
tribulantis; et mittet eis saluatorem, et propugnatorem qui liberet eos;
 et cognoscetur dominus ab aegypto. consequenter ad id quod supra 
dixerat: in die illa erunt quinque ciuitates in terra aegypti loquentes 
lingua chananitide; et iurantes per dominum exercituum, nunc infertur: 
erit altare domini in medio terrae aegypti, quod onias secundum iosephum
 male intellegens implere conatus est. et titulus domini continens 
passionem, in quo scriptum est hebraicis litteris, graecis et latinis: 
iesus nazarenus rex iudaeorum, in signum crucis et in testimonium 
uniuersarum gentium, quae nunc aegyptus appellantur. cum que persecutio 
creuerit a facie tribulantium nominis christiani, tunc clamabunt in 
cordibus suis: abba pater. et mittet dominus exercituum saluatorem, id 
est iesum, et iudicem uel propugnatorem qui liberet eos, ut liberati 
cognoscant dominum, et ipsi cognoscantur a domino; et ubi abundauit 
peccatum, superabundet gratia. unum autem altare aegypti, id est mundi 
istius, dicitur, ut cuncta altaria, quae contra ecclesiae eriguntur 
altare, sciamus esse non domini. usque ad finem uisionis aegyptiae, in 
libro explanationis historicae, quia manifesta prophetia erat, diximus 
quod cuncta referantur ad christum.
</p><p>et cognoscent aegyptii dominum in die illa; et colent eum in 
hostiis, et muneribus, et uota uouebunt domino, et soluent. et percutiet
 dominus aegyptum plaga, et sanabit eam; et reuertentur ad dominum, et 
placabitur eis, et sanabit eos. postquam cognouerint aegyptii dominum, 
colent eum in hostiis spiritalibus et muneribus; et uota uouebunt domino
 et soluent; et dicent cum dauid: sacrificium deo spiritus 
contribulatus; et: eleuatio manuum mearum sacrificium uespertinum; 
quando credentes in nazaraeum, et ipsi fuerint nazaraei, uinum et 
siceram non bibentes, et acetum quod domino propinatum est, et 
quaecumque fiunt ex uua sodomitica. cum que uota persoluerint cum abel, 
et respexerit ea deus, inuidebit frater maior cain, id est 
circumcisionis populus, et effundet sanguinem christianum, qui clamabit 
ad dominum. et idcirco egredietur a facie dei, dicens de saluatore: 
crucifige, crucifige eum; et: nos non habemus regem nisi caesarem. uotum
 offert et soluit domino, qui est sanctus corpore et spiritu. uotum 
obtulit et zachaeus, qui mediam partem substantiae suae pauperibus 
repromisit. quaeritur, si aegyptiis saluator et propugnator est missus 
qui liberet eos de angustiis, quomodo nunc dicatur: percutiet dominus 
aegyptum plaga? sed consideremus quod sequitur: et sanabit eam. quem 
enim diligit dominus, corripit. et ipse saluator in sexagesimo octauo 
psalmo loquitur ad patrem: quoniam quem tu percussisti, ipsi persecuti 
sunt; et super dolorem uulnerum meorum addiderunt. si ergo proprio filio
 non pepercit, sed tradidit eum pro nobis, ut illius liuore et 
uulneribus sanaremur; tradidit dominus et martyres passioni, sed rursum 
eos in resurrectione sanabit, ut illorum uulneribus fides credentium 
confirmetur. unde et ad iob dicitur: putas me tibi aliter locutum, nisi 
ut appareres iustus? ipse enim dolorem facit, et reddit pristinae 
sanitati; et uisitat seruos suos in uirga, ut misericordiam suam non 
auferat ab eis. unde filiae et nurus, quae multum peccauerunt et 
diuaricauerunt pedes suos omni transeunti, non uisitantur neque 
corripiuntur, dicente domino: non uisitabo super filias uestras, cum 
fuerint fornicatae; et super nurus uestras, cum adulterauerint. percutit
 ergo aegyptios dominus, non igne, non gladio, sed uirga.
quis enim filius est, quem non erudiat pater? ut postquam sanati 
fuerint, reuertantur ad dominum, et placetur eis, et rursum sanet eos. 
semper enim indigemus misericordia dei, et nullus est finis eius 
clementiae.
</p><p>in die illa erit uia de aegypto in assyrios; et intrabit assyrius
 in aegyptum, et aegyptius in assyrios; et seruient aegyptii assyriis. 
quomodo cetera quae praecedunt in bonam partem accidisse aegyptiis 
demonstrauimus, quinque uidelicet ciuitates in terra eorum loquentes 
lingua chananitide, et iurantes per dominum et altare domini in medio 
terrae aegypti collocatum, et titulum et testimonium et signum, et 
saluatorem qui liberaret eos; et quod dominus cognosceretur ab 
aegyptiis, et ipsi cognoscerent eum; et quod offerrent hostias et 
munera, et uota persoluerent et percussi sanarentur, et reuerterentur ad
 dominum, et placaretur eis, et iterum sanarentur. sic et hoc quod 
sequitur, seruire aegyptios assyriis, in bonam partem accipiendum est. 
seruit enim et apostolus credentibus, ut lucri eos faciat. et esau 
subicitur fratri suo iacob, ut particeps fiat benedictionum eius. igitur
 qui priores de gentibus saluati fuerint, et habuerint in se altare 
domini, eos qui in duritia perseuerant, sua seruitute saluabunt, et 
commixtione ac societate eorum, ipsi pergent ad assyrios, ut assyrios 
ducant ad aegyptum; et postea possint ad israeliticum populum peruenire.
 ob hanc causam reor, et fidelem mulierem seruire uiro infideli, ut 
paulatim eum de aegypto et assyriis pertrahat ad iudaeam.
</p><p>in die illa erit israel tertius aegyptio et assyrio, benedictio 
in medio terrae, cui benedixit dominus exercituum, dicens: benedictus 
populus meus aegypti, et opus manuum mearum assyrius. hereditas autem 
mea israel. tertius erit israel in aegypto et in assyriis, ut omnem 
massam suae benedictionis fermento misceat, et qui prius contra se 
hostiliter dissidebant, hac benedictionis fibula copulentur; et sit 
populus dei aegyptus, et opus manuum eius assyrius, hereditas autem eius
 israel. benedictus est aegyptius domino, quia israelis societate 
benedicitur. et opus manuum eius assyrius, quia in ipso suam clementiam 
demonstrauit. israel autem solus potest dicere: pars mea dominus, qui 
mente conspicit deum, et eius hereditas appellatur.
</p><p>20. anno quo ingressus est thartan in azotum, cum misisset eum 
sargon rex assyriorum, et pugnasset contra azotum, et cepisset eam. in 
tempore illo locutus est dominus in manu esaiae filii amos dicens: uade 
et solue saccum de lumbis tuis et calceamenta tua tolle de pedibus tuis;
 et fecit sic, uadens nudus et discalceatus. et dixit dominus: sicut 
ambulauit seruus meus esaias nudus et discalceatus, trium annorum signum
 et portentum erit super aegyptum et super aethiopiam. sic minabit rex 
assyriorum captiuitatem aegypti, et transmigrationem aethiopiae, iuuenum
 et senum, nudam et discalceatam, discoopertis natibus ignominiam 
aegypti. et timebunt et confundentur ab aethiopia spe sua, et ab aegypto
 gloria sua. et dicet habitator insulae huius in die illa: haecine erat 
spes nostra? ad quos confugimus in auxilium, ut liberarent nos a facie 
regis assyriorum? et quomodo effugere poterimus nos? pro thartan lxx 
thanatan transtulerunt; et pro sargon, arna, quod quid interpretetur, 
scire non possumus. neque enim falsorum nominum falsas possumus 
etymologias fingere. sunt autem nomina non hebraea, sed assyria, e 
quibus sonare cognouimus thartan: turrem dedit, uel superfluus siue 
elongans. sargon autem princeps horti. hic rex assyrius quem supra 
legimus sensum magnum, habet duces plurimos, quorum unus est thartan, 
elatus in superbiam, et longe procedens in scelere, et amplior ceteris; 
et mittitur ad impugnandam azotum, quae hebraice dicitur esdod, et 
interpretatur: ignis generationis; expugnat que dux regis assyrii eos 
qui generationi et libidini seruiunt. et pulchre rex assyriorum sargon 
princeps hortorum, dicitur uoluptati et luxuriae deditus. denique et 
achab rex israel uineam naboth uertere in hortum cupiebat, quod ille 
iuxta leges tropologiae intellegens, mori maluit quam facere, ne 
hereditas paterna et antiqua possessio in impii regis delicias 
uerteretur.
praecipitur autem prophetae, ut sacco calceamentis que depositis, nudus 
et discalceatus incedat et in signum sit atque portentum aegyptiis, et 
aethiopibus qui dei populum persecuti sunt, et propter superbiam fuere 
humiles. aegyptus enim interpretatur persequens siue tribulans; 
aethiopes, humiles atque deiecti; omnis enim qui se exaltat, 
humiliabitur. qui ducendi sunt in captiuitatem et trium annorum tormenta
 passuri, de quibus annis in psalmis legimus: cogitaui dies antiquos, et
 annos aeternos in mente habui. quae non putemus parua esse supplicia, 
sed magnis elongata temporibus. in ipsa autem captiuitate et 
transmigratione aegypti ibunt iuuenes et senes, qui in malitia roborati 
sunt, et ad perfectae aetatis uitia peruenerunt, nudi, ut omnia eorum 
scelera pateant. nihil enim occultum quod non reuelabitur. et 
discalceati, quia pascha domini comedere non poterunt; quod qui comedit,
 accinctos habet lumbos, et tenet manu baculum, et calceatis stat 
pedibus, ne per saeculi huius solitudinem transiens, a serpentibus 
mordeatur. tunc discoopertae erunt nates eorum, per quas stercus 
egeritur, et omnis ignominia aegypti demonstrabitur, ita ut confundantur
 qui habuerunt spem in aegypto et in aethiopia, et gloriam suam in 
confusionem uiderint esse mutatam. in tantum, ut habitator insulae 
huius, id est saeculi, qui non est aduena et peregrinus, sed perpetuam 
mundi possessionem habere cupiebat, confusus dicat: haec est aegyptus, 
et haec est aethiopia, quarum sperabamus auxilium, ut a principe mundi 
istius nos liberarent? quomodo ergo effugere poterimus, cum capti sint 
hi in quibus spem habebamus? et hoc notandum, quod antequam capiatur 
azotus, propheta sacco uestitus sit et calceatis pedibus, ut plangat 
quidem eos, qui ardentibus diaboli iaculis uulnerati sunt et libidini 
seruiunt; sed nihilominus ipse calceatus incedat, ut calcare possit 
super serpentes et scorpiones, et securus incedere per huius saeculi 
eremum, in qua sunt serpentes et scorpiones, et bonarum rerum sitis. 
postquam autem azotus capta fuerit, in typum captiuitatis aegypti et 
transmigrationis aethiopiae, ipse discalceatus et nudus incedat. neque 
enim in terra sancta, ad quam ire festinat, sacco uestitus et opertis 
pelle pedibus, uel stare poterat uel ambulare, dicente domino: solue 
calceamentum de pedibus tuis, locus enim in quo stas, terra sancta est.
</p><p>21. onus deserti maris. sicut turbines ab africo ueniunt, de 
deserto uenit, de terra horribili. uisio dura nuntiata est mihi, qui 
incredulus est, infideliter agit, et qui depopulator est, uastat. 
ascende elam, obside mede; omnem gemitum eius cessare feci. propterea 
repleti sunt lumbi mei dolore; angustia possedit me, sicut angustia 
parientis. lxx: uisio deserti maris. sicut tempestas de deserto 
transeat, de deserto ueniens. de terra horribili uisio dura annuntiata 
est mihi. praeuaricator praeuaricatur, et iniquus inique agit. contra me
 elamitae et legati persarum ueniunt, nunc ingemiscam, et consolabor me.
 idcirco repleti sunt lumbi mei angustia, dolores apprehenderunt me, 
sicut parturientem. quid nobis uideatur iuxta historiam breuiter 
diximus; nunc tropologiae summa carpamus. uisio, uel pondus contra 
saeculi huius cernitur mare; et cernitur a propheta, quantis 
temptationibus mundus hic plenus sit. quod autem mare appelletur 
saeculum, ut multa praeteream, uno testimonio psalmi contentus sum: qui 
descendunt mare in nauibus, facientes operationes in aquis multis. ipsi 
uiderunt opera domini et mirabilia eius in profundo. qui enim operantur 
in hoc saeculo opus dei, et cum propheta dicunt: ueni in profundum 
maris, ipsi uident mirabilia eius in profundo; et liberati de 
temptationibus et angustiis, horribilem et duram uisionem audisse se 
dicunt. haec autem ipsa tempestas a deserto uenit, in quo temptatus est 
et dominus, et israel colubri morsibus et scorpionum ictibus patuit.
cum que uenerit, pertransit et praeterit. et tunc intellegit ille qui 
sustinet, quod non praeuaricatur nisi qui praeuaricator est, et non agit
 inique nisi iniquus. ut igitur maris fluctibus obruamur et opprimat nos
 saeua tempestas, nostri uitii est, qui ante tempestatem praeuaricatores
 fuimus et iniqui. quod que dicit: contra me elamitae et legati persarum
 ueniunt, hic sensus est: elamitae interpretantur despicientes; persae 
temptantes. ueniant igitur hi qui despicere solent, contemnere atque 
temptare; sed ego ingemiscam, et gemitus meus erit mea consolatio. sed 
et lumbi mei repleti sunt angustia, et obtinuerunt me dolores quasi 
parturientem, ut a timore domini concipiam et pariam, et spiritum 
salutis eius faciam super terram. recte autem iuxta hebraicum turbines 
atque tempestates de deserto ueniunt, et de terra horribili, ubi non est
 habitator deus, et ubi uniuersa terrena sunt; et quicumque est 
incredulus agit rem congruam infidelitati suae, et qui depopulator est, 
uastat. unde audacter contra aduersarios loquitur: ascende elam, obside 
mede. omnem gemitum deserti maris, et terrae horribilis, et uisionis 
durissimae, quae nuntiata est, cessare feci. quia lumbi mei agentes 
paenitentiam, nequaquam ut prius uoluptate, sed dolore sunt pleni, nec 
ultra dicam: lumbi mei impleti sunt illusionibus. angustia enim possedit
 me et tribulatio, sicut solet tenere parturientem. multum inter se 
uulgata editio et hebraicum in hoc loco discrepant; ideo breuiter 
utramque perstringemus, ne philegkl�mosin~g aliquam carpendi nos 
occasiunculam relinquamus.
</p><p>corrui cum audirem, conturbatus sum cum uiderem. emarcuit cor 
meum, tenebrae obstupefecerunt me. babylon dilecta mea posita est mihi 
in miraculum. pone mensam, contemplare in specula comedentes et 
bibentes; surgite, principes, arripite clipeum. lxx: inique egi ut non 
audirem, festinaui ut non uiderem, errat cor meum; iniquitas inundauit 
super me; anima mea insistit timori. para mensam, speculare speculam; 
comedite, bibite; surgentes, principes, parate clipeos. prae auditu et 
uisione durissima quam cernebat de deserto mari propheta uenturam, 
corruisse et turbatum esse se dicit et propemodum caliginantibus oculis 
et stupefacta mente, nescisse quid cerneret. illa enim babylon, pro qua 
aquila et theodotio tenebras interpretati sunt, ut significarent mundum 
istum, qui in maligno positus est, et cuius principes sunt iuxta 
apostolum paulum rectores tenebrarum istarum; quae quondam uel prophetae
 uel deo amabilis fuit, facta est in sua subuersione miserabilis. unde 
prophetae praecipitur, ut uescens in mensa domini, et illius saturatus 
cibo, diligentius contempletur, quae uentura sint mundo; dicitur que per
 eum ad omnes credentes, ut comedentes et bibentes corpus et sanguinem 
domini, uertantur in principes ecclesiae, et cum apostolis audiant: 
surgite, arripiant que clipeum fidei de armatura apostoli pauli in quo 
possint ignita diaboli iacula exstinguere. hoc iuxta hebraicum, et 
coeptam super mundo interpretationem. transeamus ad editionem lxx, quae 
multum a superioribus discrepat. corripit se propheta, immo sub persona 
sua aliorum confitetur errorem, qui sequentes occidentem litteram, 
contemnunt spiritum uiuificantem; et inique fecisse se dicit, ut non 
audiret legem spiritaliter; sed e contrario festinaret dei sacramenta 
non cernere, nec diceret cum dauid: reuela oculos meos, et considerabo 
mirabilia de lege tua. idcirco errat cor eius, et iudaica superstitione 
completum, non in caritate dei, sed in timore consistit, ut habeat 
spiritum seruitutis in timore, et nequaquam spiritum adoptionis, in quo 
clamamus: abba pater. unde praecipitur ei, ut accedat ad mensam ciborum 
spiritalium, comedant que omnes in ea, qui illius sequuntur exemplum, et
 bibant. et ueteri errore contempto consurgant in spiritu qui iacebant 
in littera, et fiant principes dicant que cum propheta: domine, ut scuto
 bonae uoluntatis tuae coronasti nos.
</p><p>haec enim dixit mihi dominus: uade et pone speculatorem, et 
quodcumque uiderit annuntiet. et uidit currum duorum equitum, ascensorem
 asini, et ascensorem cameli, et contemplatus est diligenter multo 
intuitu, et clamauit leo. lxx: quia sic dixit ad me dominus: uade et 
pone tibi speculatorem, et quodcumque uideris, annuntia.
et uidi ascensores equites duos, ascensorem asini, et ascensorem cameli;
 audiui auditum multum, et uocaui uriam ad speculam. iubetur propheta 
ponere in corde suo speculatorem et diligentius intueri quae uentura 
sunt mundo; uidit que duos equites, ascensorem asini et ascensorem 
cameli. quos quidam sic interpretatus est ut ascensorem asini iuxta 
euangelicam lectionem et prophetiam zachariae, christum diceret; et e 
contrario ascensorem cameli, contrariam fortitudinem, propter foeditatem
 tortuosi animantis. alii uero duos ascensores litterae et spiritus ad 
duo referunt testamenta. illud que quod in hebraico dicitur arie, pro 
quo aquila et symmachus leonem et leaenam interpretati sunt, nescio quid
 uolentes lxx ourian~g posuerunt, quod quidam lumen domini interpretari 
putat, cum aliis litteris lumen domini, quod hic non habetur, et aliis 
scribatur leo, qui hic legitur. uult que speculatorem istum, quem 
iubetur propheta ponere in corde suo, appellari uriam, et per 
interpretationem nominis refert ad christi intellegentiam, ut ipso 
habitante in nobis, possimus cernere quae uentura sunt. quod quidem et 
leoni poterit coaptari, qui a iacob et balaam sub christi mysterio 
nominatur.
</p><p>super speculam domini ego sum, stans iugiter per diem, et super 
custodiam meam ego sum, stans totis noctibus. ecce iste uenit ascensor 
uir bigae equitum, et respondit et dixit: cecidit, cecidit babylon, et 
omnia sculptilia deorum eius contrita sunt in terra. tritura mea, et 
filii areae meae, quae audiui a domino exercituum deo israel, annuntiaui
 uobis. lxx: dominus dixit: steti per totam diem, et super castra ego 
steti tota nocte; et ecce ipse uenit ascensor bigae, et respondens ait: 
cecidit, cecidit babylon, et omnia simulacra eius, et manufacta contrita
 sunt in terra. audite qui derelicti estis, et doletis; audite quae 
audiui a domino sabaoth, deus israel annuntiauit nobis. stat propheta in
 specula domini, et in illius lumine constitutus, quae sint uentura 
prospicit. hanc que habet custodiam, et hoc sibi officium delegatum, ut 
in saeculi istius tenebris quae sint uentura conspiciat. ecce iste, 
inquit, uenit; hoc quod sequitur, se uidisse significans uenire dominum 
saluatorem sedentem super bigam, et duobus equis, immo animantibus, 
asino et camelo, unum currum iungentem. qui ascensor bigae desideranti 
prophetae, et uerba eius audire cupienti, respondit et dixit: cecidit, 
cecidit babylon, totius orbis confusio; et in aduentu meo cecidit, quo 
humanum corpus assumpsi, et penitus in consummatione mundi ruitura est. 
et omnia sculptilia eius contrita sunt in terra. pro quo septuaginta 
simulacra et manufacta interpretati sunt, significantes scripturam 
haereticorum uarios que errores haereseon, qui fabricatores sunt 
idolorum, et adorant quae de suo corde finxerunt. quod que sequitur ex 
persona prophetae dicentis: tritura mea, et fili areae meae, quae audiui
 a domino exercituum deo israel, annuntiaui uobis; iuxta hebraicum hunc 
habet sensum: o popule, qui condendus es in horrea mea, quem idcirco 
triui in uariis angustiis, ut paleas ab eo excuterem, et purissimum 
triticum in meis horreis conderetur, quae audiui a domino exercituum deo
 israel esse uentura uniuerso mundo, haec uobis qui in mundo estis 
omnibus nuntiaui. alii uero dicunt adhuc superiorem esse personam, 
uidelicet domini saluatoris, quod ipse loquatur ad apostolos: quae 
audiui a patre annuntiaui uobis. et quia pro hoc in lxx legitur: audite 
qui relicti estis, et doletis; hic mihi iuxta interpretationem eorum 
sensus uidetur: o apostoli, de quibus scribit esaias: nisi dominus 
reliquisset nobis semen, quasi sodoma essemus, et similes gomorrae 
fuissemus, quorum reliquias et apostolus ad romanos docet esse saluatas,
 qui relicti estis de populo iudaeorum ut saluaremini; et doletis super 
perditione gentis uestrae, de qua et alibi legimus: tristitia est cordi 
meo, et dolor continuus pro fratribus meis, qui sunt israelitae secundum
 carnem; haec quae audiui a deo patre, uobis annuntio, quae deus israel 
uobis uentura praedicit.
</p><p>onus duma. ad me clamat ex seir: custos, quid de nocte? custos, 
quid de nocte? dixit custos: uenit mane, et nox. si quaeritis, quaerite;
 conuertimini, et uenite. lxx: uisio idumaeae, ad me clamat de seir: 
custodite propugnacula, custodio mane et nocte; si quaeris, quaere; et 
apud me habita. uerbum hebraicum elai, quod omnes interpretati sunt: ad 
me, si uolueris legere eli, interpretatur deus meus, uel fortis meus. 
quod que nos diximus, clamat, uel uocat, id est kalei~g, secundum 
hebraei et graeci sermonis ambiguitatem dici potest clama, uel uoca; et 
est sensus: deus qui est custos meus, die ac nocte me ad paenitentiam 
uocat, ut relinquens seir, quod interpretatur hispidus ac pilosus, 
reuertar, et habitem apud eum. duma uel similitudinem uel silentium 
sonat. idumaea autem in terrenam uertitur.
dominus ergo loquitur ad apostolorum chorum, et praecipit ei: ad me uoca
 eos qui sunt de seir, ut mihi seruiat gentium multitudo, quae in 
similitudinem esau nihil in se habet molle et lene ac nitidum, sed est 
hispida, fera, intractabilis. et o uos, apostoli, postquam uocaueritis 
ad me nationes de seir, custodite ecclesiae propugnacula, ne facile 
hostis irrumpat, ne leo rugiens atque circuiens, qui quaerit aditum per 
quem possit intrare, clausum in ecclesia gregem laceret atque disperdat.
 respondit que ecclesiae multitudo: non solum in prosperis, sed in 
aduersis, hoc est: et in die et in nocte, tua, deus, praecepta seruabo. 
ad quam loquitur deus: si uere me quaeris, opere ostende quod me 
quaeras; nec semel tibi quaesisse sufficiat; sed quem inueneris, semper 
inquire; et ut perfectius teneas, obliuiscere populi tui et domus patris
 tui, et deserto errore gentilium, apud me in ecclesia commorare. hoc 
iuxta lxx dixerimus, qui uisionem idumaeae, hoc est terrenae, ponunt in 
titulo, ut eos ostendant uocari, qui prius terrenis operibus seruiebant.
 porro iuxta aquilam, qui duma, hoc est silentium, posuit, uel 
similitudinem, sic possumus intellegere, ut ad similitudinem populi 
israel prouocetur gentium multitudo et ubi prius silentium fuerat legis 
dei, ibi confessionis clamor sit; et oleaster inseratur in bonam oliuam.
 legimus et in parabola euangelii missos seruos, qui uocarent bonos et 
malos, ac patrisfamilias de quibuslibet implerent conuiuium, quia 
priores uenire noluerunt. potest et ecclesia narrare quod dominus de 
seir, hoc est de terrenis locis, ad se uociferetur, se que prouocet ad 
salutem, et dicat ad ipsum dominum: o custos, quid de nocte consurgens 
uersaris in tenebris? quid absque peccato in carne es peccatrice? qua 
causa uoluisti humanum corpus assumere? respondit custos, hoc est 
samaritanus, qui in euangelio uulneratum suis humeris ad stabulum 
reportauit: uenit mane et nox. et est sensus: gentium multitudini ortus 
est sol iustitiae, et iudaeis uenerunt tenebrae. iuxta quod dicitur a 
domino: in iudicium mundi istius ego ueni, ut non uidentes uideant et 
uidentes caeci fiant. et ipse custos qui dixerat: uenit mane et nox, 
loquitur ad gentium multitudinem: si me quaeritis, studiosius quaerite. 
conuertimini ad me, filii conuertentes et ego sanabo contritiones 
uestras et uenite ad me. loca difficilia sunt, et cum secundum historiam
 minime pateant, cogimur iuxta anag�g�n~g diuersas opiniones sequi.
</p><p>onus in arabia. hoc in editione lxx interpretum non habetur; sed 
quod sequitur: in saltu ad uesperam dormietis in semitis dodanim, cum 
priori uisione coniunctum est, ut legatur: si quaeris, quaere; et ad me 
habita in saltu. arabia in lingua nostra uesperam sonat, quae noctis et 
tenebrarum principium est, omnis que qui habet initium peccatorum, 
uersatur in uespera. qui autem uenit ad summum, in media nocte 
consistit. unde et in aegypto primogenita in media nocte caeduntur. et 
apostolus petrus, antequam gallus cantaret, ter dominum negauit, quod 
media nox intellegitur. postquam autem nox praecessit et coepit dies 
appropinquare, superatis mediae noctis tenebris et gallo lucis nuntio 
resonante, fleuit amare, et intellexit peccatum suum, et eo tempore 
dicere potuit: ad uesperam demorabitur fletus, et ad matutinum laetitia.
 hoc interim de praesenti loco. ceterum nomen arabiae, id est uesperae 
et occidentis, in aliis scripturarum locis diuersas intellegentias 
recipit.
</p><p>in saltu ad uesperam dormietis, in semitis dodanim. lxx: in saltu
 ad uesperam dormietis in uia dedan. qui in malitia esse coeperunt, et 
peccatorum ingrediuntur uiam, non dormiunt, nec morantur in agris 
consitis et noualibus, nec in pratis et segetibus, quas ad metendum esse
 candentes saluator docet, nec inter arbores pomiferas; sed in 
infructuosis saltibus, ubi uepres et spinae sunt, et bestiae 
commorantur. de huiuscemodi saltu et in regum uolumine legimus, quod 
plures deuorauerit silua uel saltus, quam interfecti sint gladio, quando
 abessalon aduersus patrem exstitit perduellis. recte que quia uespera 
principium malorum est, in uia et in semitis habitare dicuntur, et in 
uia dedan, quod interpretatur iudicia. quot enim habent peccatorum 
genera, tot iudiciorum merentur sententias.
potest autem dedan et grande iudicium interpretari.
</p><p>occurrentes sitienti ferte aquam, qui habitatis terram austri, 
cum panibus occurrite fugienti. a facie enim gladiorum fugerunt, a facie
 gladii imminentis, a facie arcus extenti, a facie grauis proelii. lxx: 
in occursum sitienti ferte aquam qui habitatis in regione themam, cum 
panibus occurrite fugientibus propter multitudinem occisorum; propter 
turbam errantium; propter multitudinem gladii et propter multitudinem 
arcuum intentorum, et propter multitudinem cadentium in bello. uos qui 
estis in theman, quod interpretatur auster atque perfectio, et in eo 
uersamini loco, de quo scriptum est: deus ab austro ueniet, et qui 
consummati estis atque perfecti et habetis in uobis lumen scientiae 
scripturarum, fugientibus de arabia et de saltu, occurrite cum aqua et 
panibus, et nolite exspectare donec ipsi ad uos ueniant; sed imitamini 
illum euangelicae parabolae patrem, qui occurrit filio reuertenti. et 
ille quidem dedit stolam, obtulit annulum; uos autem aquas et panes 
offerte fugientibus, ut qui lassi erant atque confecti, uestra 
misericordia sustententur, et ad sedes uestras citius transeant. 
fugerunt enim gladios haereticorum, doctrinam gentilium, blasphemias 
iudaeorum. et quia multos uiderunt eorum iaculis interfectos et 
cecidisse in proelio plurimos, ipsi cupiunt uestro auxilio liberari. 
locus hic proprie aduersus eos intellegi potest, qui tradentes se otio 
atque desidiae, propria salute contenti sunt, nec paenitentibus atque 
conuersis porrigunt manum.
</p><p>quoniam haec dicit dominus ad me: adhuc in uno anno, quasi in 
anno mercenarii, et auferetur omnis gloria cedar et reliquiae numeri 
sagittariorum fortiter de filiis cedar imminuentur. dominus enim deus 
israel locutus est. ideo uobis dico, ut occurratis cum aqua et panibus 
fugientibus de saltu et arabia, quia dominus haec futura pollicitus est.
 sicut annus mercenarii cito praeterit, qui cotidie nihil aliud nisi 
mercedem sui laboris exspectat, uel certe semper in opere est ac labore,
 ut mercedem laboris accipiat, sic omnis gloria cedar, quod 
interpretatur tenebrae, de quo et in psalmo legimus: habitaui cum 
habitantibus cedar, uelociter auferetur, et omnis sagittariorum, id est 
diuersorum dogmatum, numerus, qui constitutos in saltu arabiae 
uulnerabat, redigetur in nihili, postquam fugientes de saltu fuerint 
liberati. et aquam baptismi salutaris acceperint, comederint que 
caelestem panem. haec enim futura dominus omnium, et proprie deus 
israel, id est mente cernentium deum, locutus est.
</p><p>22. onus uallis uisionis. lxx: uerbum uallis sion. in libro 
hebraicorum nominum posuimus, sion interpretari speculam, quae in 
sublimibus sita, de longe uenientia contemplatur. cum igitur sion iuxta 
leges tropologiae referatur ad ecclesiam, ut est illud in secundo psalmo
 ex persona domini saluatoris: ego autem constitutus sum rex ab eo super
 sion montem sanctum eius; et: qui confidunt in domino sicut mons sion; 
et: diligit dominus portas sion super omnia tabernacula iacob; et 
manifestius apostolus: accessistis, inquit, ad sion montem et ciuitatem 
dei uiuentis, hierusalem caelestem; quaerimus quare in praesenti 
uisione, uallis sion dicatur. ipsa que uerborum consequentia trahimur ad
 intellegentiam spiritalem, ut omnes peruersorum dogmatum principes, qui
 corruerunt de sublimitate sensus sanctarum scripturarum, et ad humilia 
deuoluti sunt, sciamus in sion ualle uersari. tale quid puto et 
salomonem in prouerbiis dicere: oculum qui irridet patrem, et despicit 
senectutem matris, effodiant eum corui de conuallibus, et comedant illum
 pulli aquilarum. statim enim ut sensus haereticorum irriserit creatorem
 patrem, et senectutem ecclesiae matris despexerit, effoditur a tetris 
et immundis uolucribus, quae referuntur ad contrarias fortitudines. nec 
possunt istiusmodi dicere: leuaui oculos meos in montes, unde ueniat 
auxilium mihi; sed in modum brutorum animantium ad terrena depressi 
sunt. quid nunc tibi quoque est quia ascendisti et tu omnis in tecta? 
lxx: quid factum est tibi nunc, quia ascendistis omnes in tecta uana? 
hoc quod iuxta lxx interpretes in regum uolumine quaeritur, quid sibi 
uelit dicente eliseo: ubi est deus eliae aphpho?, in praesenti loco 
manifestius ponitur, pro eo enim quod lxx transtulerunt: nunc; in 
hebraeo habet aphpho, quod nos interpretati sumus: nunc quoque, et 
aquila uolens hebraicum seruare idioma, posuit kaipertoi~g, quam 
coniunctionem latinus sermo non explicat. quando autem dicit:
</p><p>quidnam tibi quoque est? interrogat cur inter alios et ipsa 
conscendat, atque opinione sublimium in humilibus commoretur. et est 
sensus: cum philosophi tumeant, et omnis sapientia saecularis de 
sublimibus disputans, simplicitatem contemnat ecclesiae, cur tu quoque 
excelsa sectaris? quae lxx s�mantik�teron~g 'd�mata~g mataia~g', id est 
tecta uana, interpretati sunt, ut ostenderent esse et aliud tectum, de 
quo saluator descendere prohibet, quod tamen non sit tectum uanum.
denique et apostolus petrus hora orationis sexta ascendit in tectum. 
nunc autem, ut ostenderet multam haereseon uarietatem, non unum tectum, 
sed tecta plurima nominauit.
</p><p>clamoris plena, urbs frequens, ciuitas exsultans. lxx: repleta 
est ciuitas clamantium, urbs exsultans. doctrina haereticorum non in 
sensu, sed in multiloquio et clamore uersatur. unde ob multitudinem 
deceptorum frequens ciuitas appellatur et exsultans propter superbiam. 
inflati enim tument, et sacratiora se inuenisse gloriantur.
</p><p>interfecti tui non interfecti gladio, nec mortui in bello. lxx: 
uulnerati tui non uulnerati gladio nec mortui tui mortui in bello. 
maxima pars absque ullo certamine et disceptatione, haereticorum 
deceptionibus supplantatur, et haec est turba quam plurima. interfecti 
igitur, siue ut septuaginta transtulerunt, uulnerati uallis sion, non 
sunt interfecti et uulnerati gladio, sed uoluntate propria ad haereticos
 transierunt, et comparatione eorum, qui post proelium uicti sunt, 
infelicius ille uulneratus et interfectus est, qui sponte se tradidit. 
quomodo et in martyrio qui post poenas uictus manus dedit, leuioris 
poenae est eo qui absque ulla necessitate et dolore cruciatuum christum 
negauit.
</p><p>cuncti principes tui fugerunt simul, dure que ligati sunt. in hoc
 loco septuaginta interpretationem secuti sumus, quia non multum ab 
hebraico distat in sensu. ceterum ut uerbum ex uerbo de hebraeo 
transferam, ita apud eos legitur: omnes primates tui migrauerunt simul, 
ab arcu ligati sunt, quam editionem et alii interpretes secuti sunt. 
migrauerunt enim omnes haereticorum principes ad synagogam satanae a 
christi ecclesia, et transierunt simul discordes in perfidia, in 
transitu concordes, et ligati sunt ab arcu, de quo in psalmo scriptum 
est: ecce peccatores intenderunt arcum, parauerunt sagittas suas in 
pharetra, ut sagittent in obscuro rectos corde, et mittant ignita 
diaboli iacula quae uulnerent pariter, et ligent. ideo que dure ligati 
sunt, quia obturauerunt aures suas sicut aspides surdae, et obturantes 
aures, quae non exaudient uoces incantantium, nec uenefici incantantis 
sapienter. ob quam causam, et apostolus paulus haereticum post unam 
commonitionem, peruersitati suae praecipit relinquendum, quia peruersus 
est, et proprio iudicio condemnatus. ex nobis enim exierunt, sed non 
erant ex nobis; si enim ex nobis fuissent, mansissent utique nobis cum. 
horum principum fugitiuorum ille princeps est, quem idem esaias uocat 
draconem fugientem, colubrum tortuosum, qui cum uerba mortifera in aures
 miserit deceptorum, dure eos ligat, et de uinculis suis exire non 
patitur, de quibus sanctus erutus gratulabatur in psalmo: anima mea 
sicut passer erepta est de laqueo uenantium. et in alio loco gaudens 
quod euaserit, loquitur: susceptor meus es tu, et refugium meum, deus 
meus, sperabo in eum. quoniam ipse eruit me de laqueo uenantium, et a 
uerbo aspero, siue turbulento, quod proprie haereticorum doctrinam 
significat.
</p><p>omnes qui inuenti sunt in te, uincti sunt pariter, procul 
fugerunt. lxx: et fortes in te longe fugerunt. adhuc sermo prophetae 
contra uallem sion, cuius habitatores ascenderunt in tecta uana, et 
clamauerunt clamore confuso, et uulnerati sunt absque proelio, cuius 
principes omnes fugerunt et dure ligati sunt, et qui fortes inter eos 
erant, longius aufugerunt. quanto enim quis in haeretica peruersitate 
prudentior est, tanto longius recedit a domino. quod autem dicit iuxta 
hebraicum: omnes qui inuenti sunt in te, hoc notare debemus, quod et 
haeretici eos quos deceperint, inuenisse se dicant; sed inuentio eorum, 
perditio est. denique pariter colligantur, et procul fugiant. nec mihi 
placet illa expositio, secundum diuersitatem haereseon diuersa esse et 
spatia fugientium, cum scriptura sancta dicat: omnes qui ab haereticis 
sunt reperti pariter colligatos, et fugisse longissime, dicente domino: 
qui non est me cum contra me est; et qui me cum non colligit, spargit. 
unde de moyse dicitur: appropinquabat moyses solus ad deum, ceteri uero 
non appropinquabant.
deus enim sanctis suis, deus appropinquans est, et non de longe, dicit 
dominus.
</p><p>propterea dixi: recedite a me, amare flebo; nolite incumbere ut 
consolemini me super uastitate filiae populi mei. dies enim 
interfectionis et conculcationis et fletuum a domino deo exercituum in 
ualle uisionis, scrutans murum et magnificus super montem. lxx: 
propterea dixi: dimitte me, amare flebo; nolite contendere, ut 
consolemini me super contritione filiae generis mei, quia dies tumultus 
et perditionis et conculcationis, et error a domino deo sabaoth in ualle
 sion; errant a minimo usque ad maximum; errant super montes. et samuel 
plangebat saul, et dominus atque saluator flebat hierusalem; et 
apostolus scribit ad corinthios: ne cum rursus uenero ad uos, humiliet 
me deus, et lugeam multos qui ante peccauerunt, et non egerunt 
paenitentiam. unde compatientis affectu et ad alios loquitur: quis 
infirmatur, et ego non infirmor? quis scandalizatur, et ego non uror? 
igitur et propheta uidens populum quondam uisionis uana tecta 
conscendere et in clamore uersari, cunctos que principes eius fugisse, 
et ligatos esse uinculis peccatorum, erumpit in lacrimas, et abigit 
consolantes, et fletu amarissimo se flere testatur, non super filios, 
sed super filiam populi sui, quae uirilitatis perdidit dignitatem. dies 
enim iudicii et interfectionis et conculcationis nequaquam erit 
hierusalem, quae interpretatur uisio pacis, sed antiqui nominis iebus, 
quae interpretatur conculcatio. fletuum quoque siue erroris, ut 
septuaginta transtulerunt, a domino sabaoth, non quo fletus et error a 
domino sit, sed per occasionem sanctarum scripturarum, quas dominus 
legendas dedit, illis nascitur erroris occasio, qui possunt dicere: 
quare nos errare fecisti a uia tua? et in alio loco: dominus eis miscuit
 spiritum erroris, ut non in uisionis monte, sed in sion ualle 
consisterent. haec autem ipsa dies, quae a domino exercituum in ualle 
oritur uisionis, ut singulorum opera demonstret, scrutatur murum 
haereticorum, quem aduersum ecclesiam quasi firmissimum propugnaculum 
construxerunt; et magnificum gloriosum que id est doctores eorum, qui se
 super christo monte consistere gloriantur. de quo alibi legimus: 
uenite, ascendamus in montem domini, et in domum dei iacob; et 
annuntiabit nobis uiam suam. porro quod lxx transtulerunt: errant a 
minimo usque ad maximum, errant super montes, hoc sentire debemus, in 
maiori scelere esse eos, qui maiores sunt, et tamen a minimo usque ad 
maximum errare cunctos, et errare super montes: moysen, hieremiam 
ceteros que prophetas, euangelistas et apostolos. cum que in ualle 
uersentur, mirum in modum errant in montibus.
</p><p>et aelam sumpsit pharetram, currum hominis equitis, et parietem 
nudauit clipeus. et erunt electae ualles tuae plenae quadrigarum. et 
equites ponent sedes suas in porta. et reuelabitur operimentum iudae; et
 uidebis in die illa armamentarium domus saltus; et scissuras ciuitatis 
dauid uidebitis, quia multiplicatae sunt. lxx: elamitae autem tulerunt 
pharetras; ascensores homines super equos et congregatio pugnantium, et 
erunt electae ualles tuae, implebuntur quadrigis, et equites stipabunt 
portas tuas; et reuelabunt portas iudae; et aspicient die illo in domus 
electas ciuitatis; et reuelabunt abscondita domorum arcis dauid, et 
uidebunt quoniam plures sunt. aelam, quod interpretatur ascensus eorum, 
siue elamitae, ut lxx transtulerunt, quos in contemptores uertimus, 
sumpserunt pharetram, ut sagittent in obscuro rectos corde, qui sunt in 
curru equites hominum, ut parietem sion et ecclesiae firmamenta suo 
clipeo et impugnatione denudent. erunt autem, inquit, electae ualles 
tuae, et humilia dogmata, o uallis sion, plenae quadrigarum, quas 
dominus cum pharaone submersit, quarum equites et ascensores ponent 
sedes suas in portis tuis, ut obsessos in te atque conclusos non 
patiantur exire. tunc omnipotens deus per ecclesiasticos uiros reuelabit
 operimenta iudae; et uniuersa secreta eorum, qui in confessione fidei 
constituti sunt, et tunc uidebis, o uallis sion, in die illa, et in 
claro lumine ueritatis, omnem armaturam apostoli et domus saltus, in quo
 gentium turba consistit. sicut et in cxxxi psalmo canitur: ecce 
audiuimus eam in ephrata; inuenimus eam in campis siluae. cum autem 
operimentum iudae atque secretum, quod prius propter mysterium 
celabatur, fuerit reuelatum, et uideris armaturam ecclesiae; tunc 
intelleges schismata ciuitatis dauid, quae multiplicasti, ut deceptos 
tibi populos congregares. isti elamitae iuxta editionem lxx non habent 
unam pharetram, sed plures; et ascensores sunt hominum, in quorum 
equitant animabus; et plurima multitudo est ad pugnam se praeparans 
contra ecclesiam. ita ut omnes ualles illius compleantur; et equites 
obturent sensus eorum, et dimicatione sua ecclesiasticum uirum, qui 
interpretatur iudas, prouocent ad certandum, quo proferente testimonia 
scripturarum, et cuncta redarguente mendacia, uidebunt haeretici domos 
ciuitatis dauid, et omnia prius secreta cognoscent, quomodo in arce 
dauid qui interpretatur manu fortis, hoc est christi, omnia sint dogmata
 ueritatis. obscura loca sunt, non solum iuxta historiam, sed iuxta 
anag�g�n~g. quibus ergo nostra displicuerint, debent proferre sua, ut 
explanationi eorum, si uera fuerit, acquiescamus.
</p><br /></div></td></tr></tbody></table>
</div> 
</div> 
<div id="sites-canvas-bottom-panel">
<div xmlns="http://www.w3.org/1999/xhtml" id="COMP_page-subpages"> </div>
<div id="sites-attachments-container">
</div>
<a xmlns="http://www.w3.org/1999/xhtml" name="page-comments"></a>
<div xmlns="http://www.w3.org/1999/xhtml" id="COMP_page-comments"><div class="sites-comment-docos-wrapper"><div class="sites-comment-docos"><div class="sites-comment-docos-background"></div><div class="sites-comment-docos-header"><div class="sites-comment-docos-header-title">Comments</div></div><div id="sites-comment-docos-pane" class="sites-comment-docos-pane"></div></div></div></div>
</div>
</div> 
</td> 
</tr>
</table> 
</div> 
</div> 
<div id="sites-chrome-footer-wrapper">
<div id="sites-chrome-footer-wrapper-inside">
<div id="sites-chrome-footer">
</div>
</div>
</div>
</div> 
</div> 
<div id="sites-chrome-adminfooter-container">
<div xmlns="http://www.w3.org/1999/xhtml" class="sites-adminfooter" role="navigation"><p><a class="sites-system-link" href="https://accounts.google.com/ServiceLogin?continue=https://sites.google.com/site/aquinasstudybible/home/isaiah/st-jerome-on-isaiah&amp;service=jotspot">Sign in</a><span aria-hidden="true">|</span><a class="sites-system-link" href="/site/aquinasstudybible/system/app/pages/recentChanges">Recent Site Activity</a><span aria-hidden="true">|</span><a class="sites-system-link" href="https://sites.google.com/site/aquinasstudybible/system/app/pages/reportAbuse" target="_blank">Report Abuse</a><span aria-hidden="true">|</span><a class="sites-system-link" href="javascript:;" onclick="window.open(webspace.printUrl)">Print Page</a><span aria-hidden="true">|</span><span class="sites-system-link">Powered By</span> <b class="powered-by"><a href="http://sites.google.com/site">Google Sites</a></b></p></div>
</div>
</div> 
</div> 
<script xmlns="http://www.w3.org/1999/xhtml" type="text/javascript">
    window.jstiming.load.tick('sjl');
  </script>
<script xmlns="http://www.w3.org/1999/xhtml" src="https://ssl.gstatic.com/sites/p/3a3c60/system/js/jot_min_view__en.js"></script>
<script xmlns="http://www.w3.org/1999/xhtml" type="text/javascript">
    window.jstiming.load.tick('jl');
  </script>
<script xmlns="http://www.w3.org/1999/xhtml" type="text/javascript">
                    sites.Searchbox.initialize(
                        'sites-searchbox-search-button',
                        {"object":[]}['object'],
                        'search-site',
                        {"label":"Configure search options...","url":"/site/aquinasstudybible/system/app/pages/admin/settings"});
                  </script>
<script xmlns="http://www.w3.org/1999/xhtml" type="text/javascript">
      gsites.HoverPopupMenu.createSiteDropdownMenus('sites-header-nav-dropdown', false);
    </script>
<script xmlns="http://www.w3.org/1999/xhtml" type="text/javascript" defer="true">
            JOT_setupNav("2bd", "Navigation", true);
            JOT_addListener('titleChange', 'JOT_NAVIGATION_titleChange', 'COMP_2bd');
          </script>
<script xmlns="http://www.w3.org/1999/xhtml" type="text/javascript">
              new sites.CommentPane('//docs.google.com/comments/d/AAHRpnXvxeV4dz17kJ3ooY5tJ_dhO22OZdP0OEcLifgS0iDxgqWKlWz5ytHYuWFYoOy3qFX7VNUnKZWH2ZTgOb90v568Doqxkv9QkSVbMTlSReXOCnGpLU6ptg7hkLOnfSu_KuM62iKwb/api/js?anon=true',
                  false, false);
            </script>
<script xmlns="http://www.w3.org/1999/xhtml" type="text/javascript">
  setTimeout(function() {
    var fingerprint = gsites.date.TimeZone.getFingerprint([1109635200000, 1128902400000, 1130657000000, 1143333000000, 1143806400000, 1145000000000, 1146380000000, 1152489600000, 1159800000000, 1159500000000, 1162095000000, 1162075000000, 1162105500000]);
    gsites.Xhr.send('https://sites.google.com/site/aquinasstudybible/_/tz', null, null, 'GET', null, null, { afjstz: fingerprint });
  }, 500);
</script>
<script xmlns="http://www.w3.org/1999/xhtml">
                    window.onload = function() {
                      if (false) {
                        JOT_setMobilePreview();
                      }
                      var loadTimer = window.jstiming.load;
                      loadTimer.tick("ol");
                      loadTimer["name"] = "load," + webspace.page.type + ",user_page";
                      window.jstiming.report(loadTimer, {}, 'https://gg.google.com/csi');
                    }
                  </script>
<script xmlns="http://www.w3.org/1999/xhtml" type="text/javascript">
        JOT_insertAnalyticsCode(false,
            false);
      </script>
<script xmlns="http://www.w3.org/1999/xhtml" type="text/javascript">
    var maestroRunner = new gsites.pages.view.SitesMaestroRunner(
        webspace, "en");
    maestroRunner.initListeners();
    maestroRunner.installEditRender();
  </script>
<script xmlns="http://www.w3.org/1999/xhtml" type="text/javascript" defer="true">
  //<![CDATA[
    // Decorate any fastUI buttons on the page with a class of 'goog-button'.
    if (webspace.user.hasWriteAccess) {
      JOT_decorateButtons();
    }

    // Fires delayed events.
    (function() {
      JOT_fullyLoaded = true;
      var delayedEvents = JOT_delayedEvents;
      for (var x = 0; x < delayedEvents.length; x++) {
        var event = delayedEvents[x];
        JOT_postEvent(event.eventName, event.eventSrc, event.payload);
      }
      JOT_delayedEvents = null;
      JOT_postEvent('pageLoaded');
    })();
  //]]>
</script>
<script xmlns="http://www.w3.org/1999/xhtml" type="text/javascript">
    JOT_postEvent('decorateGvizCharts');
  </script>
<script type="text/javascript">
          JOT_setupPostRenderingManager();
        </script>
<script type="text/javascript">
          JOT_postEvent('renderPlus', null, 'sites-chrome-main');
        </script>
<script type="text/javascript">
          sites.codeembed.init();
        </script>
<div id="server-timer-div" style="display:none"> </div>
<script type="text/javascript">
          window.jstiming.load.tick('render');
          JOT_postEvent('usercontentrendered', this);
        </script>
</body>
</html>
