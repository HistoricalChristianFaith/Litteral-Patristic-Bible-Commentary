<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<html xmlns="http://www.w3.org/1999/xhtml" itemscope="" itemtype="http://schema.org/WebPage">
<head>
<meta http-equiv="content-type" content="text/html; charset=UTF-8" />
<meta http-equiv="X-UA-Compatible" content="chrome=1" />
<script type="text/javascript">/* Copyright 2008 Google. */ (function() { (function(){function e(g){this.t={};this.tick=function(h,k,f){this.t[h]=[void 0!=f?f:(new Date).getTime(),k];if(void 0==f)try{window.console.timeStamp("CSI/"+h)}catch(m){}};this.getStartTickTime=function(){return this.t.start[0]};this.tick("start",null,g)}var a;if(window.performance)var d=(a=window.performance.timing)&&a.responseStart;var l=0<d?new e(d):new e;window.jstiming={Timer:e,load:l};if(a){var b=a.navigationStart;0<b&&d>=b&&(window.jstiming.srt=d-b)}if(a){var c=window.jstiming.load;0<b&&d>=
b&&(c.tick("_wtsrt",void 0,b),c.tick("wtsrt_","_wtsrt",d),c.tick("tbsd_","wtsrt_"))}try{a=null,window.chrome&&window.chrome.csi&&(a=Math.floor(window.chrome.csi().pageT),c&&0<b&&(c.tick("_tbnd",void 0,window.chrome.csi().startE),c.tick("tbnd_","_tbnd",b))),null==a&&window.gtbExternal&&(a=window.gtbExternal.pageT()),null==a&&window.external&&(a=window.external.pageT,c&&0<b&&(c.tick("_tbnd",void 0,window.external.startE),c.tick("tbnd_","_tbnd",b))),a&&(window.jstiming.pt=a)}catch(g){}})(); })()
</script>
<link rel="shortcut icon" type="image/x-icon" href="//www.google.com/images/icons/product/sites-16.ico" />
<link rel="apple-touch-icon" href="https://ssl.gstatic.com/sites/p/08837f/system/app/images/apple-touch-icon.png" type="image/png" />
<script type="text/javascript">/* Copyright 2008 Google. */ (function() { function d(a){return document.getElementById(a)}window.byId=d;function g(a){return a.replace(/^\s+|\s+$/g,"")}window.trim=g;var h=[],k=0;window.JOT_addListener=function(a,b,c){var f=new String(k++);a={eventName:a,handler:b,compId:c,key:f};h.push(a);return f};window.JOT_removeListenerByKey=function(a){for(var b=0;b<h.length;b++)if(h[b].key==a){h.splice(b,1);break}};window.JOT_removeAllListenersForName=function(a){for(var b=0;b<h.length;b++)h[b].eventName==a&&h.splice(b,1)};
window.JOT_postEvent=function(a,b,c){var f={eventName:a,eventSrc:b||{},payload:c||{}};if(window.JOT_fullyLoaded)for(b=h.length,c=0;c<b&&c<h.length;c++){var e=h[c];e&&e.eventName==a&&(f.listenerCompId=e.compId||"",(e="function"==typeof e.handler?e.handler:window[e.handler])&&e(f))}else window.JOT_delayedEvents.push({eventName:a,eventSrc:b,payload:c})};window.JOT_delayedEvents=[];window.JOT_fullyLoaded=!1;
window.JOT_formatRelativeToNow=function(a,b){a=((new Date).getTime()-a)/6E4;if(1440<=a||0>a)return null;var c=0;60<=a&&(a/=60,c=2);2<=a&&c++;return b?window.JOT_siteRelTimeStrs[c].replace("__duration__",Math.floor(a)):window.JOT_userRelTimeStrs[c].replace("__duration__",Math.floor(a))}; })()
</script>
<script>

  

  var breadcrumbs = [{"path":"/site/aquinasstudybible/home","deleted":false,"title":"Home","dir":"ltr"},{"path":"/site/aquinasstudybible/home/isaiah","deleted":false,"title":"Isaiah","dir":"ltr"},{"path":"/site/aquinasstudybible/home/isaiah/st-jerome-on-isaiah--latin-pt-2","deleted":false,"title":"St. Jerome on Isaiah- Latin Pt. 2","dir":"ltr"}];
  var JOT_clearDotPath = 'https://ssl.gstatic.com/sites/p/08837f/system/app/images/cleardot.gif';

  
  var JOT_userRelTimeStrs = ["a minute ago","__duration__ minutes ago","an hour ago","__duration__ hours ago"];

  
  

  

  var webspace = {"gvizGstaticVersion":"current","enableAnalytics":true,"pageSharingId":"jotspot_page","codeembeds":{"outerIframeSrc":"https://www.gstatic.com/jotspot/embeds/code/0f08d42392f2000e7e3f3daf5b427a43/outer_iframe.html","innerIframeSrc":"https://2024137524-jotspot-embeds.googleusercontent.com/code/8d87fa64604b2a11fae2ed06104c58d3/inner_iframe.html"},"enableUniversalAnalytics":false,"sharingPolicy":"OPENED","siteTitle":"Patristic Bible Commentary","experiments":{"overrideDisableDomainEditing":false,"deprecateLegacySignIn":false,"enableHomescreenMigrationBanner":true,"disableDomainEditing":true},"jot2atari":{"eligibility":"INELIGIBLE"},"onepickUrl":"https://docs.google.com/picker","adsensePublisherId":null,"features":{"moreMobileStyleImprovements":null,"subscriptionDataMigrationInProgress":null,"plusBadge":false},"configProperties":{"disableSiteEditing":null},"isPublic":true,"newSitesBaseUrl":"https://sites.google.com","isConsumer":true,"serverFlags":{"jot2AtariLearnMoreUrl":"https://support.google.com/sites/answer/7035197"},"domainAnalyticsAccountId":"","plusPageId":"","signInUrl":"https://accounts.google.com/AccountChooser?continue=https://historicalchristianfaith.github.io/Litteral-Patristic-Bible-Commentary/home/isaiah/st-jerome-on-isaiah--latin-pt-2&service=jotspot","analyticsAccountId":"UA-26986930-1","scottyUrl":"/_/upload","homePath":"/","siteNoticeUrlEnabled":null,"plusPageUrl":"","adsensePromoClickedOrSiteIneligible":true,"csiReportUri":"https://gg.google.com/csi","sharingId":"jotspot","termsUrl":"//www.google.com/intl/en/policies/terms/","gvizVersion":1,"editorResources":{"sitelayout":["https://ssl.gstatic.com/sites/p/08837f/system/app/css/sitelayouteditor.css"],"text":["https://ssl.gstatic.com/sites/p/08837f/system/js/codemirror.js","https://ssl.gstatic.com/sites/p/08837f/system/app/css/codemirror_css.css","https://ssl.gstatic.com/sites/p/08837f/system/js/trog_edit__en.js","https://ssl.gstatic.com/sites/p/08837f/system/app/css/trogedit.css","/site/aquinasstudybible/_/rsrc/1678350057000/system/app/css/editor.css","https://ssl.gstatic.com/sites/p/08837f/system/app/css/codeeditor.css","/site/aquinasstudybible/_/rsrc/1678350057000/system/app/css/camelot/editor-jfk.css"]},"sharingUrlPrefix":"/_/sharing","isAdsenseEnabled":true,"domain":"defaultdomain","baseUri":"/site/aquinasstudybible","name":"aquinasstudybible","siteTemplateId":false,"siteNoticeRevision":null,"siteNoticeUrlAddress":null,"siteNoticeMessage":null,"page":{"isRtlLocale":false,"canDeleteWebspace":null,"isPageDraft":null,"parentPath":"/home/isaiah","parentWuid":"wuid:gx:1a8fb60d57f783b","siteLocale":"en","timeZone":"America/Los_Angeles","type":"text","title":"St. Jerome on Isaiah- Latin Pt. 2","locale":"en","wuid":"wuid:gx:2dc11f7529ee844a","revision":2,"path":"/home/isaiah/st-jerome-on-isaiah--latin-pt-2","isSiteRtlLocale":false,"pageInheritsPermissions":null,"name":"st-jerome-on-isaiah--latin-pt-2","canChangePath":true,"state":"","properties":{},"bidiEnabled":false,"currentTemplate":{"path":"/system/app/pagetemplates/text","title":"Web Page"}},"canPublishScriptToAnyone":true,"user":{"keyboardShortcuts":true,"sessionIndex":"","guest_":true,"displayNameOrEmail":"guest","userName":"guest","uid":"","renderMobile":false,"domain":"","namespace":"","hasWriteAccess":false,"namespaceUser":false,"primaryEmail":"guest","hasAdminAccess":false,"isGoogleAdmin":false},"gadgets":{"baseUri":"/site/aquinasstudybible/system/app/pages/gadgets"}};
  webspace.page.breadcrumbs = breadcrumbs;

  
  var JOT_siteRelTimeStrs = ["a minute ago","__duration__ minutes ago","an hour ago","__duration__ hours ago"];

</script>
<script type="text/javascript">
                window.jstiming.load.tick('scl');
              </script>
<meta name="title" content="St. Jerome on Isaiah- Latin Pt. 2 - Patristic Bible Commentary" />
<meta itemprop="name" content="St. Jerome on Isaiah- Latin Pt. 2 - Patristic Bible Commentary" />
<meta property="og:title" content="St. Jerome on Isaiah- Latin Pt. 2 - Patristic Bible Commentary" />
<meta name="description" content="Bible Commentary Early Church Fathers Medieval Patristic" />
<meta itemprop="description" content="Bible Commentary Early Church Fathers Medieval Patristic" />
<meta id="meta-tag-description" property="og:description" content="Bible Commentary Early Church Fathers Medieval Patristic" />
<style type="text/css">
</style>
<link rel="stylesheet" type="text/css" href="https://ssl.gstatic.com/sites/p/08837f/system/app/themes/simple/standard-css-simple-ltr-ltr.css" />
<link rel="stylesheet" type="text/css" href="/site/aquinasstudybible/_/rsrc/1678350057000/system/app/css/overlay.css?cb=simple150goog-ws-leftnone30themedefaultstandard" />
<link rel="stylesheet" type="text/css" href="/site/aquinasstudybible/_/rsrc/1678350057000/system/app/css/camelot/allthemes-view.css" />
<!--[if IE]>
          <link rel="stylesheet" type="text/css" href="/site/aquinasstudybible/system/app/css/camelot/allthemes%2die.css" />
        <![endif]-->
<title>St. Jerome on Isaiah- Latin Pt. 2 - Patristic Bible Commentary</title>
<script type="text/javascript">
                window.jstiming.load.tick('cl');
              </script>
</head>
<body xmlns="http://www.google.com/ns/jotspot" id="body" class=" en            ">
<div id="sites-page-toolbar" class="sites-header-divider">
<div xmlns="http://www.w3.org/1999/xhtml" id="sites-status" class="sites-status" style="display:none;"><div id="sites-notice" class="sites-notice" role="status" aria-live="assertive"> </div></div>
</div>
<div id="sites-chrome-everything-scrollbar">
<div id="sites-chrome-everything" class="">
<div id="sites-chrome-page-wrapper" style="direction: ltr">
<div id="sites-chrome-page-wrapper-inside">
<div xmlns="http://www.w3.org/1999/xhtml" id="sites-chrome-header-wrapper" style="">
<table id="sites-chrome-header" class="sites-layout-hbox" cellspacing="0" style="">
<tr class="sites-header-primary-row" id="sites-chrome-userheader">
<td id="sites-header-title" class="" role="banner"><div class="sites-header-cell-buffer-wrapper"><h2><a href="https://historicalchristianfaith.github.io/Litteral-Patristic-Bible-Commentary/" dir="ltr" id="sites-chrome-userheader-title">Patristic Bible Commentary</a></h2></div></td><td class="sites-layout-searchbox  "><div class="sites-header-cell-buffer-wrapper"><form id="sites-searchbox-form" action="/site/aquinasstudybible/system/app/pages/search" role="search"><input type="hidden" id="sites-searchbox-scope" name="scope" value="search-site" /><input type="text" id="jot-ui-searchInput" name="q" size="20" value="" aria-label="Search this site" /><div id="sites-searchbox-button-set" class="goog-inline-block"><div role="button" id="sites-searchbox-search-button" class="goog-inline-block jfk-button jfk-button-standard" tabindex="0">Search this site</div></div></form></div></td>
</tr>
<tr class="sites-header-secondary-row" id="sites-chrome-horizontal-nav">
<td colspan="2" id="sites-chrome-header-horizontal-nav-container" role="navigation">
</td>
</tr>
</table>
</div>
<div id="sites-chrome-main-wrapper">
<div id="sites-chrome-main-wrapper-inside">
<table id="sites-chrome-main" class="sites-layout-hbox" cellspacing="0" cellpadding="{scmCellpadding}" border="0">
<tr>
<td id="sites-chrome-sidebar-left" class="sites-layout-sidebar-left initial" style="width:150px">
<div xmlns="http://www.w3.org/1999/xhtml" id="COMP_2bd" class="sites-embed" role="navigation"><div class="sites-embed-content sites-sidebar-nav"><ul role="navigation" jotId="navList" class="has-expander"><li class="topLevel nav-first parent " wuid="gx:3438a80e7b2e4260"><div dir="ltr" style="padding-left: 0px;"><div class="expander"></div><a href="/site/aquinasstudybible/home" jotId="wuid:gx:3438a80e7b2e4260" class="sites-navigation-link topLevel">Home</a></div><ul role="navigation" class="has-expander"><li class=""><div dir="rtl" style="padding-left: 38px;"><a href="/site/aquinasstudybible/home/test-1" jotId="wuid:gx:3b4f19d0874cba27" class="sites-navigation-link">**</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-chronicles" jotId="wuid:gx:7fa0866d906693fe" class="sites-navigation-link">1 Chronicles</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-corinthians" jotId="wuid:gx:d4f03f0d8ce822b" class="sites-navigation-link">1 Corinthians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-john" jotId="wuid:gx:7a32dd3badbd4712" class="sites-navigation-link">1 John</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-kings" jotId="wuid:gx:220a84d827f88904" class="sites-navigation-link">1 Kings</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-maccabees" jotId="wuid:gx:273b5ad6d4eccc60" class="sites-navigation-link">1 Maccabees</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-peter" jotId="wuid:gx:6e6853c983951352" class="sites-navigation-link">1 Peter</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-samuel" jotId="wuid:gx:363d92491e980a59" class="sites-navigation-link">1 Samuel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-thessalonians" jotId="wuid:gx:7b17b00f84776715" class="sites-navigation-link">1 Thessalonians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-timothy" jotId="wuid:gx:539af6cdb2e970fc" class="sites-navigation-link">1 Timothy</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-chronicles" jotId="wuid:gx:4e26a272f0b228fa" class="sites-navigation-link">2 Chronicles</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-corinthians" jotId="wuid:gx:c1ae36a780619b7" class="sites-navigation-link">2 Corinthians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-john" jotId="wuid:gx:33c45e78d96e5de" class="sites-navigation-link">2 John</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-kings" jotId="wuid:gx:de5088647ec3fc5" class="sites-navigation-link">2 Kings</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-maccabees" jotId="wuid:gx:544381eb57533acb" class="sites-navigation-link">2 Maccabees</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-peter" jotId="wuid:gx:125c915dc57a3156" class="sites-navigation-link">2 Peter</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-samuel" jotId="wuid:gx:1c3e8759511aabe7" class="sites-navigation-link">2 Samuel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-thessalonians" jotId="wuid:gx:6e4cf140d9765adb" class="sites-navigation-link">2 Thessalonians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-timothy" jotId="wuid:gx:48a1e38512c36ffb" class="sites-navigation-link">2 Timothy</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/3-john" jotId="wuid:gx:72c44040d5899308" class="sites-navigation-link">3 John</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/a-comparison-of-the-four-gospels" jotId="wuid:gx:4fc2ad0a6a454cf" class="sites-navigation-link">A COMPARISON OF THE FOUR GOSPELS</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/acts-of-the-apostles" jotId="wuid:gx:2dc1634dec6a4ec" class="sites-navigation-link">Acts of the Apostles</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/alcuin" jotId="wuid:gx:68c2c22e3da2eeb" class="sites-navigation-link">Alcuin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ambrosiaster-on-paul-s-letters--latin" jotId="wuid:gx:2fec5230936b0811" class="sites-navigation-link">Ambrosiaster on Paul's Letters- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ambrosiaster-questions-on-the-old-and-new-testaments" jotId="wuid:gx:7fd18435ec24792f" class="sites-navigation-link">Ambrosiaster Questions on the Old and New Testaments</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/amos" jotId="wuid:gx:50680ba0156ebc1f" class="sites-navigation-link">Amos</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/augustine-page" jotId="wuid:gx:16d8526a03baccad" class="sites-navigation-link">Augustine Page</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/baruch" jotId="wuid:gx:6e808d743366d886" class="sites-navigation-link">Baruch</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/buy-patristic-commentaries-in-print" jotId="wuid:gx:70c3da6262253401" class="sites-navigation-link">Buy Patristic Commentaries in print</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/calmet-s-bible-dictionary" jotId="wuid:gx:5b7c480847c5fd98" class="sites-navigation-link">Calmet's Bible Dictionary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/colossians" jotId="wuid:gx:319efd522f149ba" class="sites-navigation-link">Colossians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/daniel" jotId="wuid:gx:1f4c4e8ae3e28327" class="sites-navigation-link">Daniel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/deuteronomy" jotId="wuid:gx:691cfe4ccb899fe1" class="sites-navigation-link">Deuteronomy</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/diatessaron" jotId="wuid:gx:51248069dc0a6ba7" class="sites-navigation-link">Diatessaron</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/douay-rheims-study-bible" jotId="wuid:gx:1def0b5f0601deeb" class="sites-navigation-link">Douay Rheims Study Bible</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/douay-rheims-bible" jotId="wuid:gx:448944a310257db5" class="sites-navigation-link">Douay-Rheims Bible</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ecclesiastes" jotId="wuid:gx:9a042a8b60bdd99" class="sites-navigation-link">Ecclesiastes</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ephesians" jotId="wuid:gx:5f86fb81e48dcd72" class="sites-navigation-link">Ephesians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/esther" jotId="wuid:gx:2f37b2063743cdb4" class="sites-navigation-link">Esther</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/exodus" jotId="wuid:gx:51dfcaeab350eca" class="sites-navigation-link">Exodus</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ezekiel" jotId="wuid:gx:6f5a05e29386d067" class="sites-navigation-link">Ezekiel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ezra" jotId="wuid:gx:534dbebc879faeaf" class="sites-navigation-link">Ezra</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/galatians" jotId="wuid:gx:71e3419f089d92b9" class="sites-navigation-link">Galatians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/genesis" jotId="wuid:gx:578adcf4cc8852e0" class="sites-navigation-link">Genesis</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/glossa-ordinaria" jotId="wuid:gx:1dfc26a66642dcb7" class="sites-navigation-link">Glossa Ordinaria</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/gospel-of-john-commentary" jotId="wuid:gx:3f5b49d88c35c56e" class="sites-navigation-link">Gospel of John Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/luke-commentary" jotId="wuid:gx:20a73c5633984bea" class="sites-navigation-link">Gospel of Luke Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/gospel-of-mark-commentary" jotId="wuid:gx:40e353b8d4d655ec" class="sites-navigation-link">Gospel of Mark Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/matthew-commentary" jotId="wuid:gx:543eebc736e4b055" class="sites-navigation-link">Gospel of Matthew Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/gregory-the-great-homiles-on-the-gospels" jotId="wuid:gx:928e70477f0ff42" class="sites-navigation-link">Gregory the Great Homilies on the Gospels</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/habakhuk" jotId="wuid:gx:2dfa5e77d14113b6" class="sites-navigation-link">Habakkuk</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/haggai" jotId="wuid:gx:5206d9c76e5db6c5" class="sites-navigation-link">Haggai</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/harmony-of-the-gospels" jotId="wuid:gx:4cd3be7cfcfc5f49" class="sites-navigation-link">Harmony of the Gospels</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/hebrews" jotId="wuid:gx:7b91da33f4dc93bb" class="sites-navigation-link">Hebrews</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/hosea" jotId="wuid:gx:da345e8973ca678" class="sites-navigation-link">Hosea</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/isaiah" jotId="wuid:gx:1a8fb60d57f783b" class="sites-navigation-link">Isaiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/james" jotId="wuid:gx:79b2c96c5ed74233" class="sites-navigation-link">James</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jeremiah" jotId="wuid:gx:7d3ccbac9337e1c0" class="sites-navigation-link">Jeremiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jerome-letter-73-to-evangelus" jotId="wuid:gx:ce377e5cedae9a4" class="sites-navigation-link">Jerome Letter 73 to Evangelus verses Ambrosiaster's Question 109 on Melchizedek</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jerome-page" jotId="wuid:gx:325f018efc41de3b" class="sites-navigation-link">Jerome Page</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/job" jotId="wuid:gx:4cebf45154b52f45" class="sites-navigation-link">Job</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/joel" jotId="wuid:gx:25f61086f4ed220a" class="sites-navigation-link">Joel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/john-gospel-harmony" jotId="wuid:gx:6631d90aec3ebbb7" class="sites-navigation-link">John Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jonah" jotId="wuid:gx:2c9b623adcb1bba4" class="sites-navigation-link">Jonah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/joshua" jotId="wuid:gx:12fe55521e0b3992" class="sites-navigation-link">Joshua</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jude" jotId="wuid:gx:6dc67ac1f864593" class="sites-navigation-link">Jude</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/judges" jotId="wuid:gx:78a869d6a3218c12" class="sites-navigation-link">Judges</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/judith" jotId="wuid:gx:392c3d9314730998" class="sites-navigation-link">Judith</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/lamentations" jotId="wuid:gx:7510fc77fdfb2b28" class="sites-navigation-link">Lamentations</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/latin-works" jotId="wuid:gx:625c524f5c8a2e8a" class="sites-navigation-link">Latin Works</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/leviticus" jotId="wuid:gx:223242fe1c24da96" class="sites-navigation-link">Leviticus</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/luke-gospel-harmony" jotId="wuid:gx:968b99e98ffaa10" class="sites-navigation-link">Luke Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/malachi" jotId="wuid:gx:14955438f57f8eaf" class="sites-navigation-link">Malachi</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/mark-gospel-harmony" jotId="wuid:gx:39715d579b4a0855" class="sites-navigation-link">Mark Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/mass-readings-commentary" jotId="wuid:gx:411a2816c97141ca" class="sites-navigation-link">Mass Readings Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/matthew-gospel-harmony" jotId="wuid:gx:14d30a8eacf2e22d" class="sites-navigation-link">Matthew Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/micah" jotId="wuid:gx:36c693e745c9e650" class="sites-navigation-link">Micah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/nahum" jotId="wuid:gx:4069cca66662f08d" class="sites-navigation-link">Nahum</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/nehemiah" jotId="wuid:gx:4a7e9db68c48534" class="sites-navigation-link">Nehemiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/numbers" jotId="wuid:gx:2a599af562109d0c" class="sites-navigation-link">Numbers</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/obadiah" jotId="wuid:gx:4639a6abacb53c76" class="sites-navigation-link">Obadiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/philemon" jotId="wuid:gx:353db55fd0beb390" class="sites-navigation-link">Philemon</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/philippians" jotId="wuid:gx:4a143177dd338392" class="sites-navigation-link">Philippians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/proverbs" jotId="wuid:gx:5cff6d5853bc499f" class="sites-navigation-link">Proverbs</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/psalms" jotId="wuid:gx:29d577faedb5b25a" class="sites-navigation-link">Psalms</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/revelation" jotId="wuid:gx:6b0e0d0eddcc8ec6" class="sites-navigation-link">Revelation</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/romans" jotId="wuid:gx:670da7bb95ef762f" class="sites-navigation-link">Romans</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ruth" jotId="wuid:gx:3417f4bd5378f87" class="sites-navigation-link">Ruth</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/sample-page" jotId="wuid:gx:1b319bad456d01c4" class="sites-navigation-link">sample page</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/sirach" jotId="wuid:gx:64fe8d3c7c33bba6" class="sites-navigation-link">Sirach</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/so-called-bible-contradictions" jotId="wuid:gx:2c97af6919560142" class="sites-navigation-link">So-called Bible Contradictions</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/song-of-songs" jotId="wuid:gx:22dd7ba26e3414ff" class="sites-navigation-link">Song of Songs</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-augustine-confessions--latin" jotId="wuid:gx:6cae0ab3b7ed00e9" class="sites-navigation-link">St. Augustine Confessions- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-augustine-predestination-of-the-saints--latin" jotId="wuid:gx:6bf5cca1b6f069a6" class="sites-navigation-link">St. Augustine Predestination of the Saints- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-augustine-sermons--latin" jotId="wuid:gx:1196869f337c9b7c" class="sites-navigation-link">St. Augustine Sermons- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-jerome-hebrew-names--latin" jotId="wuid:gx:3f1326e1cedde51" class="sites-navigation-link">St. Jerome Hebrew Names- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-jerome-on-the-letters-of-st-paul--latin" jotId="wuid:gx:15f66739f072a4ab" class="sites-navigation-link">St. Jerome on the Letters of St. Paul- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/test" jotId="wuid:gx:18d3a18802cdc041" class="sites-navigation-link">test</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/titus" jotId="wuid:gx:2a1f800ee3f14c6b" class="sites-navigation-link">Titus</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/tobit" jotId="wuid:gx:29a79e994e544a56" class="sites-navigation-link">Tobit</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/wisdom" jotId="wuid:gx:5b39d987a47dce60" class="sites-navigation-link">Wisdom</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/zechariah" jotId="wuid:gx:67b1e08bd95785f" class="sites-navigation-link">Zechariah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/zephaniah" jotId="wuid:gx:51734c4d86804dbd" class="sites-navigation-link">Zephaniah</a></div></li></ul></li><li class="topLevel parent " wuid="gx:3834b2bd579f2dee"><div dir="ltr" style="padding-left: 0px;"><div class="expander"></div><a href="/site/aquinasstudybible/10-commandments" jotId="wuid:gx:3834b2bd579f2dee" class="sites-navigation-link topLevel">10 Commandments</a></div><ul role="navigation" class="has-expander"><li class=""><div dir="ltr" style="padding-left: 38px;"><a href="/site/aquinasstudybible/10-commandments/bishop-richard-challoner-on-the-10-commandments" jotId="wuid:gx:36692bdb11208d1a" class="sites-navigation-link">Bishop Richard Challoner on the 10 Commandments</a></div></li><li class=""><div dir="ltr" style="padding-left: 38px;"><a href="/site/aquinasstudybible/10-commandments/catechism-of-the-catholic-church-on-the-10-commandments" jotId="wuid:gx:548b831f3e250a22" class="sites-navigation-link">Catechism of the Catholic Church on the 10 Commandments</a></div></li><li class=""><div dir="ltr" style="padding-left: 38px;"><a href="/site/aquinasstudybible/10-commandments/josephus-on-the-10-commandments" jotId="wuid:gx:df321520a33df94" class="sites-navigation-link">Josephus on the 10 Commandments</a></div></li><li class=""><div dir="ltr" style="padding-left: 38px;"><a href="/site/aquinasstudybible/10-commandments/philo-on-the-10-commandments" jotId="wuid:gx:464e68a334e1bbbd" class="sites-navigation-link">Philo on the 10 Commandments</a></div></li></ul></li><li class="topLevel "><div dir="ltr" style="padding-left: 19px;"><a href="/site/aquinasstudybible/abyss" jotId="wuid:gx:116596922a565236" class="sites-navigation-link topLevel">ABYSS,</a></div></li><li class="topLevel "><div dir="ltr" style="padding-left: 19px;"><a href="/site/aquinasstudybible/anne-catherine-emmerich" jotId="wuid:gx:12356d57552d47c1" class="sites-navigation-link topLevel">Anne Catherine Emmerich</a></div></li><li class="topLevel parent " wuid="gx:48144678d7f9eb57"><div dir="ltr" style="padding-left: 0px;"><div class="expander"></div><a href="/site/aquinasstudybible/apostle-s-creed" jotId="wuid:gx:48144678d7f9eb57" class="sites-navigation-link topLevel">Apostles' Creed</a></div><ul role="navigation" class="has-expander"><li class=""><div dir="ltr" style="padding-left: 38px;"><a href="/site/aquinasstudybible/apostle-s-creed/catechism-of-the-catholic-church-on-the-apostles-creed" jotId="wuid:gx:1d5e8194d0278481" class="sites-navigation-link">Catechism of the Catholic Church on the Apostles' Creed</a></div></li><li class=""><div dir="ltr" style="padding-left: 38px;"><a href="/site/aquinasstudybible/apostle-s-creed/rufinus-on-the-apostles-creed" jotId="wuid:gx:727cd0a18fb821c6" class="sites-navigation-link">Rufinus on the Apostles' Creed</a></div></li><li class=""><div dir="ltr" style="padding-left: 38px;"><a href="/site/aquinasstudybible/apostle-s-creed/st-thomas-aquinas-on-the-apostle-s-creed" jotId="wuid:gx:3cca6ccc57355d1e" class="sites-navigation-link">St. Thomas Aquinas on the Apostle's Creed</a></div></li></ul></li><li class="topLevel "><div dir="ltr" style="padding-left: 19px;"><a href="/site/aquinasstudybible/catena-chapter-17" jotId="wuid:gx:57a80f4f813ac281" class="sites-navigation-link topLevel">Catena Chapter 17</a></div></li><li class="topLevel "><div dir="ltr" style="padding-left: 19px;"><a href="/site/aquinasstudybible/jerome-commentaries" jotId="wuid:gx:3715f0b0b19518d5" class="sites-navigation-link topLevel">Jerome commentaries</a></div></li><li class="topLevel "><div dir="ltr" style="padding-left: 19px;"><a href="/site/aquinasstudybible/system/app/pages/sitemap/hierarchy" jotId="wuid:gx:6cd0d35ab93f46f3" class="sites-navigation-link topLevel">Sitemap</a></div></li></ul></div></div>
</td>
<td id="sites-canvas-wrapper">
<div id="sites-canvas" role="main">
<div id="goog-ws-editor-toolbar-container"> </div>
<div xmlns="http://www.w3.org/1999/xhtml" id="title-crumbs" style="">
<A href="/site/aquinasstudybible/home" dir="ltr">Home</A>‎ &gt; ‎<A href="/site/aquinasstudybible/home/isaiah" dir="ltr">Isaiah</A>‎ &gt; ‎
  </div>
<h3 xmlns="http://www.w3.org/1999/xhtml" id="sites-page-title-header" style="" align="left">
<span id="sites-page-title" dir="ltr" tabindex="-1" style="outline: none">St. Jerome on Isaiah- Latin Pt. 2</span>
</h3>
<div id="sites-canvas-main" class="sites-canvas-main">
<div id="sites-canvas-main-content">
<table xmlns="http://www.w3.org/1999/xhtml" cellspacing="0" class="sites-layout-name-one-column sites-layout-hbox"><tbody><tr><td class="sites-layout-tile sites-tile-name-content-1"><div dir="ltr"><br /><div style="text-align:left;font-family:arial,sans-serif"><font size="2"><br /></font></div><p style="text-align:left;font-family:arial,sans-serif"><font size="2">et congregastis aquas piscinae inferioris. et domus hierusalem
 numerastis; et destruxistis domus ad muniendum murum.
et lacum fecistis inter duos muros, et aquam piscinae ueteris; et non 
aspexistis ad eum, qui fecerat eam, et operatorem eius de longe non 
uidistis. lxx: et auerterunt aquam antiquae piscinae in ciuitatem; et 
destruxerunt domos hierusalem ad firmandos muros ciuitatis; et fecistis 
uobis aquam inter duos muros intra piscinam antiquam; et non aspexistis 
eum qui a principio fecit eam et creatorem illius non uidistis. uos qui 
scissuras ciuitatis dauid, id est ecclesiae, uidebitis uel uidetis, quae
 in toto orbe multiplicatae sunt, qui congregastis aquas piscinae 
uestrae atque doctrinae, non superioris, sed inferioris, et domos 
hierusalem numerastis, siue destruxistis, ut muniretis murum uestrum, 
non fodistis puteos, qui uitales haberent et aeternas aquas, sed lacus 
contritos, qui aquam non ualent continere. et fecistis eos inter duos 
muros noui et ueteris instrumenti, et aquam piscinae ueteris 
neglexistis, nec considerastis datorem legis deum, et operatorem mundi 
penitus neglexistis. hoc iuxta hebraicum. ceterum iuxta lxx 
considerauerunt se haeretici, quod multi essent et hac multitudine 
confidentes, doctrinam ueteris testamenti auerterunt a ciuitate dei, 
quae est ecclesia, et destruxerunt domos hierusalem, ut aedificarent 
conciliabula malignantium; dum que uetus reprobant instrumentum, nec 
nouum secuti sunt, quia nouum ueteris instrumenti testimoniis roboratur.
 propterea inter duos muros ueterem et nouum, fecerunt sibi nouas aquas,
 quas interiores esse putant, et maiora continere mysteria, quam in 
testamento ueteri continentur; et non respexerunt deum, qui ueteris 
instrumenti conditor est et factorem eius nec a longe quidem uidere 
uoluerunt.
</font></p><p style="text-align:left;font-family:arial,sans-serif"><font size="2">et uocabit dominus deus exercituum in die illa ad fletum et ad 
planctum, ad caluitium et ad cingulum sacci; et ecce gaudium et 
laetitia, occidere uitulos et iugulare arietes, comedere carnes et 
bibere uinum; comedamus et bibamus, cras enim moriemur. et reuelata est 
in auribus meis domini exercituum, si dimittetur iniquitas haec uobis 
donec moriamini, dicit dominus deus exercituum. cotidie dominus deus 
exercituum prouocat haereticos ad paenitentiam, qui inter duos muros 
aquam piscinae ueteris contemnentes, foderunt sibi lacum, et 
congregauerunt aquam piscinae inferioris, quae non de caelo, sed de 
terra aquas habet; et uocat eos ad fletum; beati enim flentes, quia ipsi
 ridebunt. et ad planctum, ne postea audiant: lamentauimus uobis et non 
planxistis. et ad caluitium, ut omnia opera mortis radant, et auferant 
de corpore suo quidquid non uiuit in corpore. et ad cingulum sacci, ne 
postea iuxta hierusalem pro cingulo reste cingantur. illi autem e 
contrario pro fletu et planctu, caluitio et cilicio, gaudium habuere 
atque laetitiam, et quasi morte omnia finirentur, occidentes uitulos 
arietes que iugulantes, ut comederent carnes et biberent uinum, locuti 
sunt uerba blasphemantium. dum in praesenti saeculo sumus, deliciis 
affluamus. crastina enim dies, hoc est futurum tempus, sine sensu erit. 
illis ista dicentibus, audiuit dominus uerba blasphemiae, et comminatus 
est, non se dimissurum esse hanc iniquitatem, donec aut peccato 
moriantur et uitiis, aut cum delictis suis ad inferos pertrahantur. quod
 quidem non solum de haereticis, sed de omni potest intellegi peccatore,
 qui neglegens peccata sua, desperatione fit peior; et uoluptatibus 
irretitus, iungit peccato blasphemiam, ut omnem sensum uiuentium putet 
morte finiri, dicens illud epicuri: post mortem nihil est, et mors ipsa 
nihil est.
</font></p><p style="text-align:left;font-family:arial,sans-serif"><font size="2">haec dicit dominus deus exercituum: uade, ingredere ad eum qui 
habitat in tabernaculo, ad sobnam praepositum templi, et dices ei: quid 
tu hic; aut quasi quis hic? quia excidisti tibi hic sepulcrum? excidisti
 in excelso memoriam, diligenter in petra tabernaculum tibi. ecce 
dominus asportari te faciet sicut asportatur gallus gallinaceus; et 
quasi amictum sic subleuabit te. coronans coronabit te tribulatione, 
quasi pilam mittet te in terram latam et spatiosam; ibi morieris, et ibi
 erit currus gloriae tuae, ignominia domus domini tui. et expellam te de
 statione tua; et de ministerio tuo deponam te. et erit in die illa, 
uocabo seruum meum eliacim filium helciae; et induam illum tunica tua, 
et cingulo tuo confortabo eum; et potestatem tuam dabo in manu eius, et 
erit quasi pater habitantium hierusalem, et domui iuda. et dabo clauem 
domus dauid super humerum eius; et aperiet et non erit qui claudat; et 
claudet et non erit qui aperiat. et figam illum paxillum in loco fideli,
 et erit in solio domus patris sui. et suspendent super eum omnem 
gloriam domus patris eius, uasorum diuersa genera, omne uas paruulum a 
uasis craterarum usque ad omne uas musicorum. in die illo dicit dominus 
exercituum: auferetur paxillus qui fixus fuerat in loco fideli, et 
frangetur et cadet; et peribit quod pependerat in eo, quia dominus 
locutus est. lxx: haec dicit dominus sabaoth: uade ad pastophorion ad 
somnam quaestorem, et dices ei: quid tu hic? aut quid tibi est hic? 
quoniam excidisti tibi sepulcrum, et fecisti tibi in excelso memoriam; 
et descripsisti tibi in terra tabernaculum?
ecce dominus sabaoth eiciet et conteret uirum, et auferet stolam et 
coronam tuam gloriosam, et proiciet te in regionem magnam et absque 
mensura, et ibi morieris. et ponet currum tuum optimum in ignominiam, et
 domum principis tui in conculcationem. et aufereris a dispensatione 
tua, et de gradu tuo. et erit in die illa, uocabo puerum meum eliacim 
filium helciae, et induam illum stola tua, et coronam tuam dabo illi 
fortiter, et dispensationem tuam dabo in manus eius, et erit quasi pater
 habitatoribus hierusalem, et iudae, et dabo gloriam domus dauid ei, et 
principabitur, et non erit qui contradicat. et dabo clauem domus dauid 
super humerum eius, et aperiet, et non erit qui claudat; et claudet, et 
non erit qui aperiat. et constituam eum principem in loco fideli et in 
solium gloriae domus patris eius et erit confidens super eum omnis 
gloriosus in domo patris sui a minimo usque ad maximum. omne uas 
paruulum a uasis aganoth; et pendebunt super eum. in die illa haec dicit
 dominus sabaoth: mouebitur homo qui stabilitus erat in loco fideli; et 
auferetur, et corruet, et disperibit gloria quae erat in eo, quoniam 
dominus locutus est. praecipitur esaiae prophetae ut ingrediatur ad eum 
qui habitat in tabernaculo, quod hebraice dicitur sochen, ad sobnam 
praepositum templi, siue ut lxx transtulerunt, tamian~g, hoc est 
quaestorem et dispensatorem thesaurorum domus dei. sochen autem uel 
tabernaculum interpretatur uel pastophorion, hoc est thalamus, in quo 
habitat praepositus templi. quis est autem alius, qui habitauit in 
tabernaculo iudaeorum et in domo quondam dei, nisi iudaicae legis sermo 
et traditio, quae in ueteris instrumenti lectione uersata est? huic 
itaque traditioni dicitur atque doctrinae: quid hic agis? cur tibi uis 
aedificare domum in occidente littera, et tabernaculum tuum, quod non 
habet fundamentum, in petrae figere firmitate; quod non tam tabernaculum
 et domus, quam sepulcrum et memoria appellandum est? propterea autem 
tibi dico, quod in excisione sepulcri non debeas laborare, quia 
transferet dominus sacerdotium tuum, sicut transferri solet geber, quod 
omnes uirum interpretati sunt. hebraeus autem qui nos in ueteris 
instrumenti lectione erudiuit, gallum gallinaceum transtulit. sicut, 
inquit, gallus gallinaceus humero portitoris de alio loco transfertur ad
 alium, sic te dominus de loco tuo leuiter asportabit, et qui quondam 
habebas coronam pontificis, et sanctificationem in auri lamina, in qua 
erat scriptum nomen dei, coronaberis tribulatione et angustia. et 
quomodo si sphaera mittatur in decliui loco atque spatioso, stare non 
potest, sed in immensum uoluitur. sic omnis populus tuus in orbis 
terminos dispergetur. ibi que morieris cum littera tua, et omnis gloria 
tua, et currus quibus inclutus antea ferebaris; et domus dei splendor 
uertetur in ignominiam. auferet enim te dominus de statione tua, et de 
ministerio tuo, hoc est caeremoniis uictimarum, ut impleatur illud quod 
scribitur ad hebraeos: translato enim sacerdotio, necesse est ut legis 
translatio fiat. cum autem tu eiectus fueris de ministerio tuo, uocabo 
puerum meum eliacim, cui dixi et in alio loco: magnum tibi est uocari te
 puerum meum. eliacim interpretatur resurgens deus, siue dei 
resurrectio. iste igitur resurgens deus, qui est filius helciae, id est 
partis domini, accipiet locum tuum, tua que induetur stola, et cingulo 
tuo confortabitur, ut quod tu habebas in littera, ille possideat in 
spiritu, et erit pater habitantium in hierusalem, hoc est in uisione 
pacis, quae interpretatur ecclesia, et domui iuda, ubi est fidei uera 
confessio. unde ipse ad apostolos loquitur: filioli, adhuc modicum uobis
 cum sum. et ad alium: fili, dimittuntur tibi peccata tua. et ad aliam: 
filia, fides tua te saluam fecit. dabo, inquit, ei clauem domus dauid, 
qui aperit, et nemo claudit; qui claudit, et nemo aperit. et haec ipsa 
clauis erit super humerum eius, hoc est in passione, iuxta illud quod in
 alio loco scribitur: cuius principatus super humerum eius. quod enim 
ille sua passione reserauerit, claudi non poterit; et quod clauserit in 
caeremoniis iudaeorum, a nullo alio aperietur. figam enim illum paxillum
 in loco fideli, ubi conuentus fidelium est.
unde et credentes in christo fideles appellantur. et erit in solium 
gloriae domus patris sui, hoc est ecclesiae; et suspendent super eum 
omnem gloriam domus patris eius. unde et in euangelio scribitur: omnis 
populus pendebat ex eo. quod quidem non illo tantum tempore factum est, 
sed usque hodie impletur, ut pendeant ex eo quasi uasa diuersa dei, 
sapientia et iustitia, et omnia quibus christus appellatur. uasorum 
diuersa genera, pro quibus aquila interpretatus est sasaim et sephoth, 
quod symmachus uertit nepotes atque commixtos: ut et apostoli, et omnes 
credentes, hoc est filii filiorum, et commixti de uniuersis gentibus 
pendeant super eum. a uasis craterarum, pro quibus theodotio aganoth 
posuit, et parui enim et magni in dominum credituri sunt. crateras autem
 puto esse apostolos plenos uitalibus aquis. de quibus dicitur: 
benedicite deum de fontibus israel, in quibus crateribus miscuit 
sapientia uinum suum. et omne, inquit, uas musicorum, eorum qui omni 
tempore in dei laudes personant. quod sequitur, uidetur sensui nostro 
esse contrarium, quomodo paxillus iste, qui fixus fuerat in loco fideli,
 auferatur et frangatur; et cadat et pereat quod pependerat in eo, et 
hoc fiat quia dominus locutus est. quod ita solui potest si legamus 
illud euangelii, quod in nouissimis diebus refrigescat caritas multorum;
 et ipse dominus dicat: putas filius hominis ueniens inueniet fidem 
super terram? non ergo paxillus frangetur et cadet et peribit, quod 
impium est dicere. sed paxillus auferetur de loco fideli, hoc est de 
ecclesia, per impietatem cotidie subcrescentem, et qui super eum ante 
pependerant fide, postea infidelitate frangentur et cadent et peribunt. 
hoc autem fiet in diebus nouissimis, quia dominus locutus est. pro 
paxillo, qui hebraice dicitur iathed, et ab omnibus similiter effertur, 
soli lxx supra principem, hic hominem interpretati sunt. quod que nos 
celeritate dictandi paene praeteriit. sobnas interpretatur conuertere 
nunc, siue conuersio. dicitur ergo ad principem iudaeorum ut conuertatur
 de lege ad euangelium; et uictimarum imaginibus derelictis, transferat 
se ad spiritalis sacrificii ueritatem.
</font></p><p style="text-align:left;font-family:arial,sans-serif"><font size="2">23. uerbum tyri. quid nobis uideretur super onere uel uerbo et 
assumptione tyri iuxta hebraeos, supra in libro decem uisionum 
historicae explanationis diximus. nunc omnem contra tyrum prophetiam 
secundum anag�g�n~g, et editionem lxx breuiter percurremus. tyrus lingua
 hebraea sor dicitur, et in nostrum sermonem transfertur angustia. omnis
 igitur anima uitiis occupata et prauis cogitationibus, sor appellari 
potest. ululate naues carthaginis, quia perierunt et ultra non uenient. 
de terra citiorum ducta captiua est. cui similes facti sunt habitatores 
insulae, negotiatores phoenicis, transfretantes mare in aquis multis, 
semen negotiatorum quasi messium illatarum, negotiatores gentium. pro 
carthagine in hebraeo scribitur tharsis quod omnes similiter 
transtulerunt. tharsis autem interpretatur contemplatio siue exploratio 
gaudii. citii quoque, quod hebraice dicitur chetim, interpretatur mare 
congelascens; et pro phoenice apud eos sidon legitur. arguuntur itaque 
hi quos malarum cogitationum turba circumdat, et qui uolentes iuxta 
apostolum diuites fieri, incidunt in temptationes et laqueos diaboli, et
 desideria multa inutilia et noxia, quae detrahunt homines in profundum.
et dicitur eis quod ululare debeant, scientes omnes negotiationes mundi 
huius esse perituras, et contemplationem gaudii atque laetitiae in 
luctum lacrimas que uertendam. mare enim hoc ultra non poterit nauigari;
 sed omnia congelascent, et coloniae tyriorum captiuae ducentur in 
poenas. nulli enim alii similes sunt qui habitant in insula ista, nisi 
negotiatoribus, siue translatoribus qui circumferuntur omni uento 
doctrinae, et de aliis ad alia uitia transeunt. habitamus autem in 
insula, quamdiu temptationibus huius saeculi tundimur. et ex omni parte 
nostra insula atque nauicula maris feritur fluctibus. huius autem 
insulae negotiatores de sidone sunt, quae interpretatur uenatrix, et in 
qua habitant plurimi uenatores. de quibus scriptum est: liberabit te de 
laqueo uenantium. et in alio loco laetatur sanctus, quod de eorum 
insidiis liberatus sit dicens: anima nostra sicut passer erepta est de 
laqueo uenantium. omnes autem negotiatores gentium segetibus 
comparantur, quae cito arescunt, siue messibus fluminis quae de caelo 
non habent pluuiam, sed de terra; ideo que cum gentibus periturae sunt. 
ubi nos legimus, semen negotiatorum, in hebraeo scriptum est: semen 
sior, quod subauditur nili, eo quod aquas turbidas habeat quibus aegypti
 segetes irrigantur.
</font></p><p style="text-align:left;font-family:arial,sans-serif"><font size="2">erubesce, sidon, dixit mare; fortitudo autem maris ait: non 
parturiui neque peperi, neque enutriui iuuenes neque exaltaui uirgines. 
cum autem auditum fuerit in aegypto, apprehendet eos dolor super tyro. 
saeculi huius mare, in quo habitant animalia parua cum magnis, et draco 
quem plasmauit deus ad illudendum ei, uidens a uenatoribus christi - qui
 de omni monte uenantur et colle - captos, qui prius a daemonibus capti 
fuerant, loquitur ad contrariam fortitudinem uenatorum, quae 
interpretatur sidon, et dicit ei: erubesce, sidon; non enim parturiui 
neque peperi, nec captos a te enutriui iuuenes, nec eleuaui uirgines 
quarum stultitia in euangelio condemnatur. mea enim parturitio et 
partus, et nutrimentum et eleuatio uirginum, apostolorum christi 
parturitione deleta est; quorum unus loquebatur: filioli mei, quos 
iterum parturio, donec christus formetur in uobis. et: lac uobis potum 
dedi, non escam. et rursum: uolo autem uos omnes uirginem castam 
exhibere christo. cum hoc aegyptus audierit, quae hebraice dicitur 
mesraim, quod interpretatur ekthlibousa~g, id est tribulans et 
coarctans, etiam ipsa terrebitur, se quoque intellegens eadem quae tyrus
 passa est, esse passuram. quod cum ad omnia uitia referatur, potest et 
in haereseon diuersitate sentiri, quando alia capta haeresi, alia 
pertremiscit, et in alterius confusione alter se capiendum esse sentit. 
quomodo autem de sodomis dicitur: quoniam si facta fuissent signa in eis
 quae facta sunt in capharnaum, mansissent usque hodie; et infertur: 
uerumtamen sodomis tolerabilius erit in die iudicii quam uobis. sic de 
tyro et sidone discimus saluatore dicente: uerumtamen tyro et sidoni 
leuius erit in die iudicii quam ciuitati illi. unde et chananaea quae ad
 precationem christi, filiam, id est animam suam, grauissimo daemonio 
uexari intellegebat, exisse dicitur de finibus tyri et sidonis. neque 
enim poterat aliter occurrere saluatori, nisi tyri et sidonis terminos 
reliquisset.
</font></p><p style="text-align:left;font-family:arial,sans-serif"><font size="2">ite carthaginem; ululate qui habitatis in insula hac. nonne haec 
est contumelia uestra a principio antequam traderetur? quod que 
sequitur: (signum_asterisci) deducent eam pedes eius longe ad 
peregrinandum, (signum_metobeli) de hebraico additum est et asterisco, 
id est stellis illuminantibus, praenotatur. o tyrii qui habitatis in 
angustia et in insula commoramini, qui ex omni parte expositi estis 
temptationum fluctibus, recedite de ea, et ite ad carthaginem, id est 
tharsis, atque ad uerum gaudium festinate, lugentes antiqua peccata et 
ueterem contumeliam, quam aut ipsi aliis inferebatis, aut patiebamini ab
 illis. hoc autem ideo praecipio, quia tyrum urbem uestram de suis 
sedibus et proposito cernitis ad terminos alios migraturam, quando 
ueteri errore deposito, euangelio saluatoris colla submiserint, ut qui 
prius habitabant in angustia, recedant longius, et aduenae sint atque 
incolae doctrinae domini saluatoris.
</font></p><p style="text-align:left;font-family:arial,sans-serif"><font size="2">quis cogitauit haec super tyrum? numquid minor est, aut non 
praeualet? negotiatores eius principes chanaan, incluti terrae. dominus 
sabaoth cogitauit dissoluere omnem contumeliam gloriantium, et 
dehonestare omne quod inclutum est super terram.
uerbum chanaan de theodotionis editione additum est, pro quo aquila 
negotiatores transtulit. interrogat ergo spiritus sanctus, immo 
interrogatione confirmat, quod dominus haec aduersum tyri principes 
cogitarit, quorum omnis industria est negotiationibus opes quaerere. et 
quomodo in euangelio legimus institores margaritarum, qui omnibus 
uenditis unam cupiunt emere margaritam, et utique appellandi sunt 
incluti negotiatores non terrae, sed caeli; sic e contra negotiatores 
tyri, hoc est tribulationis et angustiae, appellandi sunt incluti 
terrae, quia quidquid agunt, terram respicit, et principes chanaan, quod
 interpretatur fluctuantes atque commoti. non enim statuunt supra petram
 pedes suos, nec potest de eis dici: petra refugium herinaciis siue 
leporibus; sed illud potius quod iustus paene passus est, sustinent: mei
 autem paene moti sunt pedes; paene effusi sunt gressus mei. dominus 
ergo exercituum hoc consilium cogitauit, ut dissolueret pessima 
negotiatorum uincula, immo compactam iniuriam dissiparet, per quam 
cuncti qui tyro subditi sunt superbiunt. quod que intulit: et 
dehonestare omne quod gloriosum est super terram, non dominus 
dehonestamenti auctor est, sed quod per se ignominiae patet, ostendit 
esse ignominiosum. quod quidem et de sacerdotibus in leuitico legimus: 
contaminatione contaminabit eum, haud dubium quin sacerdos, non quo 
contaminationis auctor sit, sed quo ostendat eum contaminatum, qui prius
 mundus plurimis uidebatur.
</font></p><p style="text-align:left;font-family:arial,sans-serif"><font size="2">operare terram tuam; etenim naues nequaquam ueniunt de 
carthagine, et manus tua nequaquam praeualet, quae in mari prouocat 
reges. multum a ceteris interpretibus et ab ipso hebraico in hoc loco 
lxx discordat editio, sed propositum prosequamur. supra dixerat: ite 
carthaginem, ululate qui habitatis in insula. nunc contrarium loquitur, 
quia naues de carthagine ultra non ueniunt, operare terram tuam. profuit
 enim tyro naues interire peregrinas, ut cogatur operari terram suam. de
 qua in prouerbiis dicitur: qui operatur terram suam, saturabitur 
panibus, ut nequaquam de incerto fluctuum naufragorum que discrimine, 
sed operis sui uiuat frugibus. de quibus in psalmis ad iustum canitur: 
labores manuum tuarum manducabis. scriptum est in osee, meretricis uias 
septas esse a domino spinis, ne sequi possit amatores suos, et hac 
necessitate compulsa reuerteretur ad uirum suum pristinum. quod et in 
saeculi rebus frequenter animaduertimus, multos qui per prospera et 
abundantiam omnium rerum dominum sentire non poterant, intellegere per 
inopiam, et conuerti ad opera iustitiae, postquam manus eorum non 
praeualuerit felicitate huius saeculi perfrui, quae prius in mari 
prouocabat reges, siue iuxta symmachum conturbabat; quorum cor in manu 
dei est. atque utinam et nos maris huius negotiatione contempta, 
operemur terram nostram, et nequaquam exspectemus naues carthaginis, 
siue naues tyri, quae carthaginem ire consueuerant, ne subiciamur 
potestati draconis, qui dominatur in mari. sed stabilem gradum figamus 
in terram, immo ad caelestia festinantes, operemur terram nostram, ut 
hic seminantes, ibi metamus. manus quoque nostra, quae prius in mundi 
negotiis uersabatur, et pro potentia ac felicitate etiam reges, id est 
sanctos, de statu suo poterat commouere, fiat imbecilla in rebus maris, 
ut fortis sit in opere terrae suae.
</font></p><p style="text-align:left;font-family:arial,sans-serif"><font size="2">dominus sabaoth praecepit de chanaan perdere robur eius, et 
dicent: nequaquam adicietis iniuriam facere et iniquitatem uirgini 
filiae sidonis. tyrum et sidonem esse in terra chanaan et supra 
ostendimus, euangelii testimonium proponentes, in quo legitur, 
chananaeam mulierem siue syrophoenissam exisse de finibus tyri et 
sidonis, et occurrisse domino saluatori. omnis autem anima quae in 
saeculi fluctibus posita est, et circumfertur omni uento doctrinae, 
chanaan appellanda est, quae interpretatur quasi fluctuatio, siue 
commotio. unde et ad senem adulterum dicitur: semen chanaan et non iuda,
 species decepit te. prodest igitur tyro et eius angustiis robur perire 
chananaeum, ut dicatur habitatoribus eius quod ultra non ualeant 
iniurias facere, et opprimere per iniquitatem uirginem filiam sidonis. 
quicumque a diabolo capitur in diuersorum perturbatione uitiorum, et 
traditur in contumelias ignominiae, ut polluat corpus uoluptatibus et 
turpitudine, iste filius uel filia est sidonis. et hoc sciendum quod 
sabaoth in hebraico non habetur, et e contrario uirgo de hebraico addita
 sit.
</font></p><p style="text-align:left;font-family:arial,sans-serif"><font size="2">si ieris in citios, neque ibi erit requies tibi; et si ad terram 
chaldaeorum, et ipsa uastata est ab assyriis. quod que sequitur de 
theodotionis editione, sub asteriscis additum est: fundauit eam siim, 
statuerunt propugnacula eius; suscitauerunt turrem eius; et absque 
asteriscis iungitur: paries eius cecidit. citii interpretantur plaga 
consummata siue perfecta. chaldaei in hoc loco: quasi ubera.
assyrii: arguentes. siim etymologiam nec nos potuimus inuenire, et 
ceteri interpretes ipso quo apud hebraeos scribitur nomine 
transtulerunt. dicitur ergo ad tyrum, quod licet ad citios ire 
contendat, et angustiarum suarum plagam uitare, perfectam etiam ibi 
requiem inuenire non ualeat. rursum que si cupiat ire ad chaldaeos, et 
ubertate eorum ac rerum omnium abundantia perfrui, etiam illos inueniat 
desolatos, arguentibus assyriis eorum sterilitatem, iuxta quod et 
apostolus tradidit peccatores satanae, ut discant non blasphemare, qui 
traduntur in interitum carnis, ut spiritus saluus fiat. chaldaeorum 
autem siim fundamenta iecerunt, quos intellego daemones pessimos, qui et
 propugnacula et turres superbissimas urbis chaldaeae contra scientiam 
domini suscitauerunt. sed omnis eorum aedificatio in ruinas concidit; 
sequitur enim, paries eius cecidit. nisi enim dominus aedificauerit 
domum, in uanum laborauerunt qui aedificant eam. saepe uidemus in 
saeculo de alio quosdam proposito transire ad aliud. uerbi gratia, ut 
qui militiam male experti sunt, transeant ad negotiationem. rursum que 
causidicos bellatorum arma corripere. mutant industriam, ut mutent 
infelicitatem; et nihilominus dispensatione dei his quos saluare 
dignatur, omnia nitentibus euenire contraria, ut per inopiam ac miserias
 cogantur non in se, sed in creatore suo habere fiduciam.
</font></p><p style="text-align:left;font-family:arial,sans-serif"><font size="2">ululate naues carthaginis, quoniam periit fortitudo uestra. naues
 carthaginis, id est tharsis, iubentur ululare; nequaquam enim, ut 
supra, perierunt, siue non uenient; sed periit fortitudo earum. tharsis 
enim secundum aliam interpretationem in linguam nostram uertitur 
consummatio sex, siue laetitiae, in sex autem diebus mundum istum factum
 legimus, qui iuxta traditiones ecclesiasticas postea consummabitur. 
omnia ergo bona saeculi huius, et uniuersus mortalium labor, incerto 
nauium cursui comparatur, quod cito peritura sint, et cuncta nauigantium
 fortitudo soluatur. unde et in salomone scriptum est: ciuitates firmas 
ascendit sapiens; et destruxit munitiones earum. quidquid enim 
haereticorum et sapientiae saecularis, contrariorum que dogmatum arte 
componitur, uir ecclesiasticus destruit, et suis docet pedibus esse 
subiectum.
</font></p><p style="text-align:left;font-family:arial,sans-serif"><font size="2">et erit in die illa, derelinquetur tyrus septuaginta annis, sicut
 tempus regis unius; sicut tempus hominis. et post septuaginta annos 
erit tyrus quasi canticum meretricis. sume citharam, uagare, ciuitas 
meretrix, obliuioni tradita. bene cithariza, plurimum canta, ut sit tui 
memoria. post septuaginta autem annos, uisitationem faciet deus tyri. et
 iterum restituetur in antiquum; erit que negotiatio eius omnibus regnis
 orbis terrarum super faciem terrae. et erit negotiatio eius, et merces 
sancta domino; sed non ipsis congregabitur, sed his qui habitant coram 
domino. omnis negotiatio eius comedere et bibere et impleri in 
collationem, memoriale coram domino. hoc quod dicitur: memoriale coram 
domino; et: super faciem terrae, et: sicut tempus hominis, in hebraico 
non habetur, sed in graeco additum est. septuaginta autem annis tyrus 
quondam coangustata dimittitur, ut expleto solitudinis tempore, carmen 
quondam meretricium uertat in laudes dei, assumens que citharam omnes 
chordas habeat concinentes; ut postquam bene concinuerit et multa 
cantauerit, fiat eius apud deum memoria, quae propter fornicationem 
obliuioni tradita erat; et restituatur in pristinum statum. habeat que 
diuitias regnorum totius orbis, et mercedes laboris illius nequaquam 
tyriis congregentur; sed his qui habitant in conspectu domini, comedant 
que et bibant, et impleantur omnibus bonis quae in conuiuii laetitiam 
cunctorum fuerint labore collata. sidonem ac tyrum sermo diuinus ad 
paenitentiam cohortatur, et labores eius atque mercedes domino 
sanctificandas esse promittit. quis non peccatorum spem salutis habeat, 
si tamen bene cecinerit, et uniuersae chordae uirtutum, quae quondam 
fuerant relaxatae, in laudes domini componantur?
legimus in quadragesimo quarto psalmo, qui specialiter ad coniunctionem 
sponsi et sponsae, id est ad deum saluatorem et ecclesiae pertinet 
sacramenta, dici inter cetera: filiae tyri in muneribus faciem tuam 
precabuntur diuites plebis. et ipse rursum sponsus ad sponsam tyriam 
loquitur: audi, filia, et uide, et inclina aurem tuam; et obliuiscere 
populi tui, et domum patris tui, quia concupiscet rex decorem tuum. unde
 et in descriptione pulchritudinis eius infertur: astitit regina a 
dextris tuis, in uestitu deaurato, circumamicta uarietate. et iterum: 
omnis gloria filiae regis intrinsecus. si autem concupiuit rex 
pulchritudinem tyriae paenitentis et uariarum habentis ornamenta 
uirtutum, quanto magis merces eius et negotiatio, non in tyro 
permanentium, sed eorum erit qui habitant in conspectu domini! qui 
postquam egerint paenitentiam, audient a domino saluatore: comedite, 
amici mei, et bibite, et inebriamini, carissimi. quid sit autem comedere
 et bibere, et saturari omnium collatione uirtutum, fidelis lector 
intellegit. septuaginta annis desolatum fuisse templum et hieremias et 
daniel et zacharias docent. et in hiezechiele de sodoma legimus, quod 
restituatur in antiquum, et de aegypto, quod post desolationem terrae 
aegypti et ariditatem septem fluminum, ueterem recipiat ubertatem. 
septenarius autem et septuagesimus numerus, qui uel de singulis diebus, 
uel de septem conficitur decadibus, perfectam significat et consummatam 
paenitentiam; ut iuste tyrus, expleto paenitentiae tempore, in antiquum 
redeat statum. de hac arbitror meretrice et illud in prouerbiis 
salomonis mystico sermone signari: ne attendas pessimam mulierem; mel 
enim distillat de labiis mulieris meretricis, quae ad breue impinguat 
fauces tuas, et postea amarius felle reperies. per fenestram enim domus 
suae in plateas prospicit, quia lata est et spatiosa uia quae ducit ad 
mortem, et quemcumque insipientem uiderit iuuenem, sapientes quippe 
temptare non audet, et transire iuxta angulos, qui rectam lineam 
perdiderunt. loquitur ei in tenebris et in caligine, et sub specie 
uoluptatum quasi uictimam ducit ad mortem. haec si conuersa fuerit, et 
bene cecinerit, et perfectae paenitentiae annorum tempus impleuerit, 
comedet et bibet, et saturabitur. audiat nouatianus, et taceat.
</font></p><h3 style="text-align:left;font-family:arial,sans-serif"><a name="TOC-LIBER-8-sextus-et-septimus-superiores-libri-allegoriam-quinti-uoluminis-continent-quod-olim-historica-explanatione-dictaui.-praesens-opus-id-est-octauus-liber-ad-coeptam-interpretationem-reuertitur-ut-et-historiam-et-tropologiam-iuxta-utramque-editionem-pa"></a><font size="2">LIBER 8
</font><p><font size="2">sextus et septimus superiores libri allegoriam quinti uoluminis 
continent, quod olim historica explanatione dictaui. praesens opus, id 
est octauus liber, ad coeptam interpretationem reuertitur, ut et 
historiam et tropologiam iuxta utramque editionem pariter disserat. quae
 si longa tibi uidebitur, o uirgo christi eustochium, non mihi imputes, 
sed scripturae sanctae difficultati, praecipue que esaiae prophetae, qui
 tantis obscuritatibus inuolutus est, ut prae magnitudine rei, breuem 
explanationem putem, quae per se longa est. certe nos studiosis 
scribimus, et sanctam scripturam scire cupientibus, non fastidiosis et 
ad singula nauseantibus. qui si flumen eloquentiae et concinnas 
declamationes desiderant, legant tullium, quintilianum, gallionem, 
gabinianum, et ut ad nostros ueniam, tertullianum, cyprianum, minutium, 
arnobium, lactantium, hilarium. nobis propositum est esaiam per nos 
intellegi, et nequaquam sub esaiae occasione nostra uerba laudari.
</font></p><p><font size="2">24. ecce dominus dissipabit terram, et nudabit eam, et affliget 
faciem eius, et disperget habitatores eius; et erit sicut populus, sic 
sacerdos; et sicut seruus, sic dominus eius. sicut ancilla, sic domina 
eius; sicut emens, sic ille qui uendit; sicut fenerator, sic is qui 
mutuum accipit; sicut qui repetit, sic qui debet. dissipatione 
dissipabitur terra, et direptione praedabitur; dominus enim locutus est 
uerbum hoc. post specialem singularum gentium correptionem, iudaeae, 
babylonis, philistiim, moab, damasci, israel, aegypti, deserti maris, 
idumaeae et arabiae, uallis uisionis, et ad extremum tyri, in quarum 
explanatione quae potuimus diximus, nunc quid totus orbis in 
consummatione passurus sit, propheticus sermo describit, et nequaquam de
 singulis gentibus, sed de cunctis pariter prophetatur. et primum quidem
 quae impii tormenta passuri sint; et quomodo iuxta euangelium et 
apostolum pertranseat caelum et terra et figura mundi istius, et 
deducantur peccatores in infernum, de quibus scriptum est: ingredientur 
ad extrema terrae, tradentur in manus gladii, partes uulpium erunt. 
deinde quia pro qualitate meritorum multae sunt mansiones apud patrem, 
dicitur quomodo sancti rapiantur in nubibus obuiam domino in aera, et 
semper cum eo futuri sint. pro dissipata terra, septuaginta corruptum 
orbem interpretati sunt; et pro afflicta facie illius, id est terrae, 
iidem transtulerunt: et reuelabit faciem eius, ut procedant mortui de 
sepulcris suis. siue nudabit eam, ut omnia opera eius proferantur in 
publicum, et dispergantur habitatores eius in diuersa loca, praemiis uel
 suppliciis destinati. tunc nulla erit diuersitas inter nobilem et 
ignobilem, sacerdotem et laicum, seruum et dominum, ancillam et dominam,
 diuitem et pauperem, feneratorem et eum qui aere alieno premitur, 
ementem atque uendentem. omnes enim ex aequo stabunt ante tribunal 
christi, nec erit acceptio personarum apud deum.
de quo et iob eisdem propemodum uerbis loquitur: paruus et magnus ibi 
sunt, et seruus non timens dominum suum. et saluator in euangelio, cui 
omne iudicium traditum est, pleno sermone testatur. dissipabitur ergo 
terra, et omnia terrena opera redigentur ad nihilum, ut abolita imagine 
choikou~g, permaneat imago supercaelestis. primus enim homo de terra 
terrenus, et secundus de caelo caelestis; qualis terrenus, tales et 
terreni; et qualis supercaelestis, tales et supercaelestes; ut sicut 
portauimus imaginem terreni, portemus et imaginem supercaelestis. unde 
idem apostolus loquitur: caro et sanguis regnum dei non possidebunt. non
 quod secundum haereticos dispereat natura corporum, sed quod 
corruptiuum hoc induat incorruptionem, et mortale hoc induat 
immortalitatem. et haec omnia fient, quia quod futurum est, per 
prophetas dominus locutus est.
</font></p><p><font size="2">luxit et defluxit terra, et infirmata est; defluxit orbis, 
infirmata est altitudo populi terrae, et terra interfecta est ab 
habitatoribus suis. lxx: luxit terra, corruptus est orbis, luxerunt 
excelsi terrae, terra autem egit impie propter habitatores suos. deus 
superbis resistit, et humilibus dat gratiam. unde prima sententia est 
contra eos, qui excelsi sunt terrae, ut infirmentur uniuersa quae nunc 
fortia sunt propter eos qui sanguinem sanguini miscuerunt, et in morem 
sanguinis abel, interfectorum cruorem ad deum clamare fecerunt.
</font></p><p><font size="2">quia transgressi legem sunt, mutauerunt ius, dissipauerunt foedus
 sempiternum. propter hoc maledictio uorabit terram, et peccabunt 
habitatores eius; ideo insanient cultores eius, et relinquentur homines 
pauci. lxx: quia praeuaricati sunt legem, mutauerunt praecepta, 
testamentum aeternum. propter hoc maledictio uorabit terram, quia 
peccauerunt habitatores eius; ideo pauperes erunt habitatores terrae, et
 dimittentur homines pauci. audiant iudaei, qui se solos legem accepisse
 domini gloriantur, quod uniuersae primum gentes totus que orbis 
naturalem acceperit legem, et idcirco postea lex data sit per moysen, 
quia prima lex dissipata est. de qua apostolus loquitur: cum enim 
gentes, quae non habent legem, naturaliter ea quae legis sunt faciunt, 
isti legem non habentes, ipsi sibi sunt lex; qui ostendunt opus legis 
scriptum in cordibus suis. qui igitur has leges obseruauerint, praemia 
consequentur; qui autem neglexerint eas, sustinebunt quae nunc sermo 
propheticus comminatur. et quomodo in principio benedixit deus omni 
creaturae quam fecerat. sic in consummatione mundi maledicet his qui 
terreni sunt, et non fuerint peregrini, sed habitatores terrae, et in ea
 peccauerint, qui obliti conditionis suae, contra se mutuo furore 
bacchati sunt. et pauci remanebunt qui habeant imaginem supercaelestis. 
siue, iuxta lxx: pauperes erunt habitatores terrae, quia spiritales 
diuitias perdiderunt.
</font></p><p><font size="2">luxit uindemia, infirmata est uitis, ingemuerunt omnes qui 
laetabantur corde. cessauit gaudium tympanorum, quieuit sonitus 
laetantium, conticuit dulcedo citharae, cum cantico non bibent uinum, 
amara erit potio bibentibus illam. attrita est ciuitas uanitatis, clausa
 est omnis domus nullo introeunte. clamor erit super uino in plateis, 
deserta est omnis laetitia, translatum est gaudium terrae. et relicta 
est in urbe solitudo, et calamitas opprimet portas, quia haec erunt in 
medio terrae, in medio populorum. in consummatione mundi, praeteritarum 
deliciarum recordatio erit materia cruciatuum. unde et diues ille in 
conuiuio purpuratus, qui receperat bona sua in uita sua, eleuans oculos 
suos de inferno, lazarum cernit in requie. et dominus increpans diuites 
et luxuriosos atque ridentes, loquitur in euangelio: uae uobis diuites, 
quoniam recepistis consolationem uestram.
uae uobis qui nunc saturati estis, quoniam esurietis. uae uobis qui nunc
 ridetis, quia lugebitis et flebitis. quando igitur fuerit resurrectio 
mortuorum, et iudicii aduenerit dies, tunc lugebit uinum atque uindemia,
 de qua moyses loquitur: de uinea sodomorum uinea eorum, propago eorum 
de gomorra. uua eorum uua fellis, botrus amaritudinis eorum. furor 
draconum uinum eorum, et furor aspidum insanabilis. tunc omnis potio, 
siue ut hebraice dicitur, sicera, id est ebrietas, quae statum mentis 
euertit, et homines uigilare non patitur, amaritudine commutabitur, quae
 ad tempus utentibus se mella mentitur, et in nouissimo amarior felle 
reperietur. tunc omnis dulcedo laetantium et tympanorum ac citharae 
sonitus in planctum uertetur ac gemitum. ingeramus hoc testimonium his 
qui in conuiuiis non solum gula et ebrietate, sed et auribus luxuriant, 
ut per omnes sensus animae fortitudo mollescat. atteretur ciuitas 
uanitatis, siue omnis ciuitas, uel spiritalis babylon, quae sedet in 
septem montibus purpurata, cuius supplicia in apocalypsi ioannis 
legimus. pulchre que dixit urbem uanitatis. si enim de caelo et terra et
 de omnibus quae terrena sunt dicitur: uanitas uanitatum, et omnia 
uanitas; quanto magis hoc de una urbe dicendum est, quae totius orbis 
pars modica est. tunc domus quarum nunc sunt aurata laquearia, et 
pauperibus absque tecto et tugurio frigore morientibus, parietes earum 
uestiuntur marmorum crustis, et secti eboris nitore resplendent, 
remanebunt uacuae. clamor erit in plateis super uino, non in arcta et 
angusta uia quae ducit ad uitam, sed in lata et spatiosa, quae ducit ad 
mortem. super uino et ebrietate erroris eorum, qui dormierunt somnum 
suum, et nihil inuenerunt omnes uiri diuitiarum in manibus suis. 
translatum est quippe in caelos gaudium terrae, et relicta est in urbe 
quondam celeberrima solitudo, et portas uiarum frequentium per quas 
populorum influebant agmina, opprimet habitatorum calamitas. et ut 
sciremus perspicue de totius orbis interitu nuntiari, intulit: haec 
erunt in medio terrae: in medio gentium siue populorum.
</font></p><p><font size="2">quomodo si paucae oliuae, quae remanserunt, excutiantur ex olea, 
et racemi cum fuerit finita uindemia. hi leuabunt uocem suam atque 
laudabunt, cum glorificatus fuerit dominus, hinnient de mari. propter 
hoc in doctrinis glorificate dominum; in insulis maris nomen domini dei 
israel. quantum ab hebraica ueritate in hoc loco lxx distet translatio, 
sequentia uerba monstrabunt. lxx: quomodo si quis excutiat oliuam, sic 
excutient eos; et si quiescat uindemia, isti clamore uociferabuntur. qui
 autem relicti fuerint super terram, laetabuntur simul cum gloria 
domini, conturbabitur aqua maris, propterea gloria domini in insulis 
erit maris, nomen domini gloriosum erit, domini dei israel. relictis 
hominibus paucis, quando maledictio uorauerit terram, et in urbe fuerit 
solitudo, et haec uniuersa contigerint in medio terrae, in medio 
populorum et gentium, tanta erit sanctorum paucitas, de quibus dominus 
loquitur in euangelio: multi uocati, et pauci electi. et tam uehemens 
pressura iustorum, ut temptentur, si fieri potest, etiam electi dei. et 
paucitas eorum baccis oliuarum rarissimis comparetur, quae cum excussae 
fuerint atque demessae, uix paucae remanent in ramorum cacumine; et 
quomodo cum fuerit finita uindemia, solent pauperes, egestate cogente, 
uacuas circuire uites, et pauca uuarum grana colligere. hi igitur qui 
remanserint, et post uindemiam mundi atque pressuram, manus quiuerint 
antichristi persequentis effugere, siue poenae imminentis ardores, 
leuabunt uoces suas in sublime, deum que laudabunt. quando uenerit 
dominus in gloria patris sui, cum angelis sanctis, et eum uiderint in 
sua maiestate regnantem, tunc hinnient in equorum similitudinem, 
laetitiae magnitudine gestientes, et hinnient de mari huius saeculi. 
propterea qui nunc in scripturis sanctis eruditi estis, et scitis uobis 
tantum gaudium tanta que praemia reseruari, in doctrinis glorificate 
dominum, audientes illud quod scriptum est: qui gloriatur, in domino 
glorietur. nequaquam in terra iudaeae, sed in insulis, id est in 
ecclesiis huius maris et saeculi, in quibus benedicitur atque laudatur 
nomen domini dei quondam israel, siue hominis uidentis deum. iuxta lxx, 
omnia quae de sanctis intelleximus, referri possunt ad impios, quod cum 
fuerit finita uindemia, tunc illi clament in suppliciis constituti.
qui autem euaserint impiorum numerum laetentur in gloria domini, et 
conturbentur aquae populorum huius saeculi.
</font></p><p><font size="2">a finibus terrae laudes audiuimus, gloriam iusti, et dixi: 
secretum meum mihi, secretum meum mihi; uae mihi. lxx: ab alis terrae 
portenta audiuimus: spes iusto, et dicent (signum_asterisci) mysterium 
meum mihi. (signum_metobeli) hoc quod dicitur mysterium meum mihi, in 
lxx non habetur, sed de theodotionis translatione in graeco additum est.
 rursum pro eo quod illi posuerunt uae, ut sequenti uersiculo 
iungeretur, in hebraico dicitur oi li, quod proprie sonat: uae mihi. pro
 finibus quoque quod nos propter explanationem sensus apertius posuimus,
 in hebraico habetur mecchenaph, quod alam, non finem, sonat. hi ergo, 
de quibus supra dictum est: leuabunt uocem suam atque laudabunt, cum 
hinnierint de mari, et in doctrinis glorificauerint dominum, et uiderint
 in insulis maris laudari nomen domini dei israel, tunc consona uoce 
cantabunt, et dicent: ab alis terrae, hoc est a prophetis et a sanctis 
domini, qui assumptis alis columbae, ad caelorum regna festinant, laudes
 eius audiuimus praedicari; et quod gloria uel spes iusti non sit 
irrita, sed rebus omnia compleantur. dicentibus itaque haec sanctis, et 
hinnientibus de mari, et leuantibus uocem suam atque laudantibus, 
propheta sibimetipsi loquitur: cum, inquit, haec audissem, et in 
subuersionem orbis uaticinium prophetarum explendum esse perspicerem, 
locutus sum mihi interno cordis affectu. non possum cuncta narrare quae 
cerno. haeret lingua faucibus meis, uox dolore concluditur. uae mihi, 
quantus ordo poenarum ante oculos uersatur meos! cerno praesentia quae 
futura sunt. errant autem qui hoc putant ex persona dei debere 
intellegi, rerum ordinem non sequentes. miror que quo sensu pro psalmis,
 et laudibus, quod in hebraico legitur zemroth, lxx portenta 
interpretati sunt, nisi forte signum est atque portentum, ut excluso 
populo iudaeorum, incredula prius gentium turba saluetur.
</font></p><p><font size="2">praeuaricantes praeuaricati sunt, et praeuaricatione 
transgressorum praeuaricati sunt. formido et fouea et laqueus super te, 
qui habitator es terrae; et erit, qui fugerit a uoce formidinis cadet in
 foueam, et qui se explicuerit de fouea, tenebitur a laqueo. lxx: uae 
praeuaricatoribus qui praeuaricantur legem. timor et fouea et laqueus 
super uos qui habitatis terram. et erit, qui fugerit timorem, cadet in 
foueam, et qui exierit de fouea, capietur laqueo. haec est causa luctus 
et gemitus mei, propter quam secundo dixi: secretum meum mihi, secretum 
meum mihi, quia omnes praeuaricati sunt legem dei, et nequaquam domini 
poena differtur, nec futura praedicitur, sed imminet, et habitatores 
terrae captos tenet. cum que se putauerint fugisse, ex alio incident in 
aliud, et quocumque se uerterint, impendentem iram domini non euadent.
</font></p><p><font size="2">quia cataractae de excelsis apertae sunt, et concutientur 
fundamenta terrae. confractione confringetur terra, contritione 
conteretur terra, commotione commouebitur terra. agitatione agitabitur 
terra sicut ebrius, et auferetur quasi tabernaculum unius noctis, et 
grauabit eam iniquitas sua, et corruet, et non adiciet ut resurgat. 
propterea formidinem et laqueum et foueam domini nullus euadet, quia 
cataractae de excelsis, siue ut lxx manifestius transtulerunt: fenestrae
 caeli, apertae sunt, ut despiceret dominus hominum uniuersa peccata, 
quae prius, quia non puniebat, uidebatur peccatoribus ignorare. postquam
 autem apertis fenestris uidit cuncta opera mortalium, concussa sunt 
fundamenta terrae, iuxta illud quod in alio loco de dei intuitu scriptum
 est: qui respicit terram, et faciet eam tremere; tunc confringetur et 
conteretur, et commouebitur atque agitabitur terra in similitudinem 
ebrii; non quod ipsa terra redigatur in puluerem et in nihili; sed quod 
uniuersa terrena pertranseant et succedat alia conuersatio. et quomodo 
ebrius nescit quid agat, sed hebescentibus ebrietate neruis, nec pes nec
 mens stat in suo officio. sic omnis terra, id est omnes homines qui 
uersantur in terra, malorum magnitudine atque poenarum ebrii erunt, et 
stupebunt ad cuncta quae cernent. et sicut unius noctis tabernaculum 
atque tentorium transfertur de loco in locum, et locus tentorii pristini
 a uiatore deseritur, ita ut nullum uestigium remaneat praeteritae 
mansionis, sic transibit figura huius mundi et erit terra deserta quae 
grauata est iniquitate sua, cuius pondus et grauissimum onus in zacharia
 scribitur: quae sedebat super talentum plumbi. et corruet, inquit, et 
non adiciet ut resurgat. non quod resurrectio negetur hominum, et omnium
 qui uersabantur in terra, sed nequaquam erit terrena conuersatio et 
pristinae uitae status, cum ad hoc humana resurgant corpora, ut animae 
eisdem, quae prius deposuerant, corporibus uestiantur, et recipiant a 
deo siue bona siue mala, quae egerunt super terram.
</font></p><p><font size="2">et erit in die illa, uisitabit dominus super militiam caeli in 
excelso, et super reges terrae qui sunt super terram. et congregabuntur 
in congregationem unius fascis in lacum, et claudentur ibi in carcere, 
et post multos dies uisitabuntur. et erubescet luna et confundetur sol, 
cum regnauerit dominus exercituum in monte sion et in hierusalem, et in 
conspectu senum suorum fuerit glorificatus. pro eo quod nos interpretati
 sumus: et erubescet luna et confundetur sol, septuaginta transtulerunt:
 liquefieri laterem et cadere murum; quae autem erroris causa sit, 
sequentia uerba monstrabunt. sol lingua hebraica tribus generibus 
appellatur: semes, et hamma, quod interpretatur calor, et heres, quod 
ostrakon~g, id est testam uel ariditatem sonat. maor autem, quod graece 
ph�st�r~g, latine dicitur luminare soli lunae que commune est. rursum 
luna uocatur iaree, quae graece dicitur m�n�~g, eo quod triginta dierum 
circuitu mensem efficiat, et labana, id est alba uel candida. in 
praesenti igitur loco pro labana, id est luna, septuaginta interpretati 
sunt laterem, qui hebraice appellatur lebena, uerbi ambiguitate decepti.
 rursum pro hamma, id est calore, per quod intellegitur sol, posuerunt 
murum, qui hebraice dicitur homa. est autem hic sensus totius capituli: 
fenestrae caeli apertae sunt, ut prospiciente domino terrena peccata, 
omnis figura terrenorum operum praeteriret et corrueret, et nequaquam 
ultra in pristinum statum resurgeret. in die illa, hoc est in die 
iudicii, uisitabit dominus super militiam, siue super ornatum caeli in 
excelsis, ut non solum terrena, sed et caelestia iudicet. quid sit autem
 ornatus caeli siue militia, moyse scribente, discamus: caue ne 
suspiciens caelum, et uidens solem et lunam, stellas et omnem ornatum 
caeli, decipiaris, et adores ea. uisitabit autem dominus, secundum 
idioma scripturarum, quasi aegrotantem militiam, et exercitum caeli, et 
ferro et cauteriis indigentem, secundum illud: uisitabo in uirga peccata
 eorum, et in flagellis iniquitates eorum. nam et in sequentibus 
legimus: inebriatus est gladius meus in caelo. et in iob: astra non sunt
 munda in conspectu eius. et: aduersum angelos suos peruersum quid 
reperit. uisitabit quoque super reges et principes terrae, rectores 
tenebrarum istarum, et spiritalia nequitiae in caelestibus. de quibus 
principibus diuersis prouinciis praesidentibus et in daniele scriptum 
est: exiit in occursum mihi princeps regni persarum, et princeps regni 
medorum, et princeps regni graecorum. hos igitur principes, qui suum non
 seruauerunt gradum, congregabit dominus in die iudicii, quasi in uno 
fasce pariter colligatos, et mittet in lacum inferni, ut in illis quoque
 impleatur quod de impiis scriptum est: lacum aperuit, et effodit eum, 
et incidit in foueam quam fecit. et includentur in carcerem, iuxta illud
 quod ait dominus: ite in ignem aeternum, qui praeparatus est diabolo et
 angelis eius. quod autem sequitur: et post multos dies uisitabuntur, 
uidetur applaudere amicis meis, qui diabolo et daemonibus dant 
paenitentiam, quod multa post tempora a domino uisitentur. sed 
considerent quod non dixerit aperte scriptura diuina: uisitabuntur a 
domino, uel uisitabuntur ab angelis, sed absolute, uisitabuntur. ex qua 
ambiguitate uerbi et remedium potest intellegi et correptio, quod 
postquam iusti praemia receperint, illi in poenis perpetuis uisitentur. 
est tamen sciendum, quod iudicium dei humana non possit scire 
fragilitas, nec de poenarum magnitudine atque mensura ferre sententiam, 
quae domini arbitrio derelicta est. tunc erubescet luna et confundetur 
sol, iuxta illud quod apostolus ait: etenim creatura ipsa congemiscit et
 parturit, cernens homines qui suo fruebantur lumine, nihil dignum dei 
bonitate fecisse, qui solem suum oriri facit super iustos et iniustos. 
quomodo si dispensator et uillicus, ueniente domino, cernat familiam 
uariis subici cruciatibus, et nequaquam sua implesse praecepta. de hoc 
eodem loco plenius saluator in euangelio docet: sol obscurabitur, et 
luna non dabit lumen suum, et stellae cadent de caelo, et uirtutes 
caelorum mouebuntur, quando apparuerit signum filii hominis in caelo, et
 planxerint se omnes tribus terrae, et uiderint filium hominis uenientem
 cum nubibus caeli, in uirtute et gloria multa. didicimus subuersionem 
terrae, uisitationem militiae caeli, congregationem regum et principum 
in unum fascem, et detrusionem in lacum, et custodiam carceris, et 
clausorum post longum tempus uisitationem, ruborem lunae et confusionem 
solis. post haec omnia regnabit dominus exercituum in monte sion et in 
hierusalem caelesti, de qua et in epistola scribitur ad hebraeos. et in 
conspectu senum suorum glorificabitur.
qualis senex fuit abraham, qui mortuus est in senectute bona, et 
appositus est ad patres suos. quales iubetur et moyses presbyteros 
eligere, quos scit esse presbyteros: cani enim hominis sapientia eius, 
qui imitantur uetustum dierum, cuius caesaries describitur candida, ut 
aetatis longitudo monstretur. potest hoc et de ecclesiastico gradu 
intellegi, si tamen non destruant operibus dignitatem.
</font></p><p><font size="2">25. domine, deus meus es tu, exaltabo te, confitebor nomini tuo, 
quoniam fecisti mirabilia, cogitationes antiquas fideles; amen. quia 
posuisti ciuitatem in tumulum, urbem fortem in ruinam, domum alienorum, 
ut non sit ciuitas, et in sempiternum non aedificetur. super hoc 
laudabit te populus fortis, ciuitas gentium robustarum timebit te. quia 
factus es fortitudo pauperi, fortitudo egeno in tribulatione sua, spes a
 turbine, umbraculum ab aestu; spiritus enim robustorum quasi turbo 
impellens parietem. sicut aestus in siti, tumultum alienorum humiliabis;
 et quasi calore sub nube torrente, propaginem fortium marcescere 
facies. lxx: domine deus meus, glorificabo te; laudabo nomen tuum, 
quoniam fecisti admirabiles res, consilium antiquum uerum; fiat. quia 
posuisti ciuitates in tumulum, ciuitates fortes, ut caderent fundamenta 
earum. impiorum ciuitates in aeternum non aedificabuntur. propterea 
benedicet tibi populus pauperum, et ciuitates hominum iniquitatem 
sustinentium benedicent tibi. fuisti enim omni ciuitati humili 
auxiliator, et tristibus propter inopiam protectio; ab hominibus 
pessimis liberabis eos. umbraculum sitientium, et spiritus hominum 
iniquitatem sustinentium, quasi homines pusillanimes sitientes in sion 
ab hominibus impiis, quibus nos tradidisti. duplex huius loci expositio 
est. iudaei putant uocem sanctorum esse, populi que credentis, cum deus 
aduersum omnem orbem quae supra dicta sunt fecerit et omnium prophetarum
 fuerint completa uaticinia; ciuitatem que subuersam romam 
interpretantur, quae delenda sit penitus, populum que fortem, qui laudet
 dominum, et cui factus sit dominus fortitudo in tribulatione sua et 
angustia, referunt ad israel, qui de persecutione gentium quasi in aestu
 ardentissimo et in siti sit liberatus. alii uero et melius et rectius 
ex persona prophetae dici intellegunt, pro passione domini saluatoris 
gratias patri referentis, quod fecerit mirabilia, et cogitationes 
antiquas ueritate compleuerit, quando stantes ad dexteram audient: 
uenite, benedicti patris mei, possidete praeparatum uobis regnum a 
constitutione mundi. quod et paulus intellegens loquebatur: sicut elegit
 nos in ipso ante constitutionem mundi, esse nos sanctos et immaculatos.
 desiderans que fieri quod prophetat, adiungit uerbum hebraicum amen, 
pro quo lxx transtulerunt: fiat. et dominus in euangelio saepe hoc uerbo
 abutitur: amen, amen, id est uere, uere, dico uobis. quare autem laudet
 et confiteatur nomini domini, et quae sint ista mirabilia, et 
cogitationes antiquae, quas ueras opere demonstrauit, sequitur: quia 
posuisti ciuitatem in tumulum, urbem fortem in ruinam, domum alienorum, 
ut non sit ciuitas, et in aeternum non aedificetur. ciuitas quondam 
fortis hierusalem intellegitur, quae facta est domus alienorum; de 
quibus saluator dicit in psalmo: filii alieni mentiti sunt mihi, filii 
alieni inueterauerunt et claudicauerunt in semitis suis. haec ciuitas 
cum destructa fuerit, in aeternum non aedificabitur, ut mille annorum 
regnum et aureae hierusalem atque gemmatae somnia conquiescant. 
destructa autem hierusalem pro impietate sua, laudabit dominum populus 
fortis. quis sit autem populus fortis, sequens uersus ostendit: ciuitas 
gentium robustarum timebit te. illis blasphemantibus, gentium populus te
 timebit. principium enim sapientiae timor domini. laudabit que te 
populus fortis, et ciuitas gentium robustarum timebit te, hoc est 
ecclesia de gentibus congregata. quia factus es fortitudo pauperi, 
christo tuo, de quo et in psalmis legimus: beatus qui intellegit super 
egenum et pauperem. et in zacharia secundum hebraicam ueritatem, pauper,
 hoc est ebion, super pullum asinae sedere describitur.
fortitudo egeno, in tribulatione passionis suae, spes a turbine 
patibuli, et umbraculum ab aestu, quando locutus est: pater, in manus 
tuas commendo spiritum meum. quomodo enim si uentus impingatur parieti 
atque pertranseat, sic turbo blasphemantium iudaeorum illi nocere non 
potuit. et ut alia utar similitudine, sicut propago grauissimo torretur 
aestu atque flaccescit, ita tumultum et clamorem alienorum, hoc est: qui
 a te alieni facti sunt, marcescere facies et perire. iuxta lxx 
interpretes, non dico sensum, sed uerborum ordinem et consequentiam, in 
hoc loco reperire non potui. et pro eo loco, ubi nos interpretati sumus:
 sicut aestum in siti, pro quo in hebraeo scriptum est basaion, quod 
apud eos inuium uel sitis dicitur; quare illi pro inuio et in siti 
uerterint in sion; error perspicuus est, ob similitudinem uerbi saion et
 sion, quod eisdem signatur elementis.
</font></p><p><font size="2">et faciet dominus exercituum omnibus populis in monte hoc 
conuiuium pinguium, conuiuium uindemiae; pinguium medullatorum, 
uindemiae defaecatae. et praecipitabit in monte isto faciem uinculi 
colligati super omnes populos et telam quam orditus est super omnes 
nationes. et praecipitabit mortem in sempiternum, et auferet dominus 
deus lacrimam ab omni facie, et opprobrium populi sui auferet de 
uniuersa terra, quia dominus locutus est. lxx: et faciet dominus sabaoth
 omnibus gentibus super montem istum, bibent laetitiam, bibent uinum. 
ungentur unguento in monte isto. trade omnia haec gentibus, consilium 
enim hoc super omnes gentes; deuorauit mors praeualens. et rursum: 
abstulit dominus deus omnem lacrimam ab omni facie, et opprobrium populi
 sui abstulit ab omni terra. os enim domini locutum est. pro eo quod nos
 uertimus: faciem uinculi colligati super omnes populos, aquila 
interpretatus est: faciem tenebrarum super omnes populos. cum que aquila
 bis tenebras dixerit, theodotio semel tenebras nominauit, cetera 
similiter. pro quo symmachus transtulit: faciem dominatoris qui 
dominatur super omnes populos. quid autem uoluerint pro hoc loco 
septuaginta dicere: trade omnia haec gentibus, legenti perspicuum est, 
quod non scripturae uerba, sed suum sensum posuerint, eo quod omnia 
mysteria legis et templi transferenda sint ad ecclesias nationum. post 
passionem ergo domini, quando eum a siti et aestu ac turbine 
liberauerit, faciet dominus nequaquam populo iudaeorum, sed omnibus 
gentibus in monte sion pingue conuiuium, holocausta medullata, et uinum 
uindemiae defaecatae, ut praecipitet et absorberi faciat faciem mortis 
et uinculi quo omnes populi ligabantur. disrumpet que rete mortis, et 
telam quae omnes ceperat nationes. et iuxta apostolum, absorbebitur mors
 in perpetuum. et auferet dominus lacrimam ab omni facie, quando morte 
superata, christi aduenerit regnum; et opprobrium generis humani, quod 
ad imaginem conditum fuerat creatoris, diaboli et mortis effugerit 
seruitutem. nec mirum si iuxta symmachum domina appelletur mors, cum 
beatus apostolus dixerit: regnauit mors ab adam usque ad moysem, etiam 
super eos qui non peccauerunt, in similitudinem praeuaricationis adam. 
dominatorem omnium populorum, siue faciem tenebrarum super omnes 
populos, et telam quae ordita sit super omnes gentes, quidam 
antichristum intellegi uolunt, qui in monte oliueti consumendus sit, 
quod et in danielis ultima diximus uisione. iuxta lxx omnibus gentibus 
in monte sion conuiuium laetitiae praeparatur, in quo bibent uinum, quod
 se dominus cum sanctis suis in regno patris sui bibiturum esse 
promisit. et ungentur unguento, ut renati in christo efficiantur populus
 nouus; unde dicitur: trade omnia haec gentibus, quae quondam israel in 
typo et imagine celebrabat. hoc enim consilium domini est, ut cuncta 
transferantur ad gentes, quia mors absorpta est et lacrima omnis 
abstersa, et opprobrium uniuersae terrae, christi imperio succedente, 
deletum est.
</font></p><p><font size="2">et dicent in die illa: ecce deus noster iste, exspectauimus eum, 
et saluabit nos; iste dominus, sustinuimus enim, exsultabimus et 
laetabimur in salutari eius. quia requiescet manus domini in monte isto;
 et triturabitur moab sub eo sicut teruntur paleae in plaustro. et 
extendet manus suas sub eo, sicut extendit natans ad natandum, et 
humiliabitur gloria eius cum allisione manuum eius. et munimenta 
sublimium murorum tuorum concident et humiliabuntur et detrahentur in 
terram usque ad puluerem.
absorpta morte in perpetuum, populus dei qui de manu mortis fuerit 
liberatus, dicet ad dominum: ecce deus noster iste, quem increduli 
hominem tantum putabant; et exspectauimus eum, hoc est, uerbis eius 
credidimus, quia sua promissa compleuit, et saluabit nos. propterea eius
 auxilio de faucibus mortis erepti, exsultabimus et laetabimur in eo; et
 manus eius atque potentia requiescet in monte isto. de quo supra 
legimus: cum regnauerit dominus exercituum in monte sion et in 
hierusalem, et in conspectu senum suorum fuerit glorificatus. moab 
autem, quod interpretatur de patre, ita conteretur, ut solent plaustro 
paleae conteri. hoc iuxta ritum loquitur palaestinae et multarum 
orientis prouinciarum, quae ob pratorum et feni penuriam, paleas 
praeparant esui animantium. sunt autem carpenta ferrata, rotis per 
medium in serrarum modum se uoluentibus, quae stipulam conterunt, et 
comminuunt in paleas. quomodo igitur plaustris ferratis paleae 
conteruntur, sic conteretur moab sub eo, siue sub dei potentia, siue in 
semetipso, ut nihil in eo integri remaneat. et sicut solet qui natat 
totum corpus extendere, ita ille de sua potentia allidetur in terram, et
 ruens sonitum faciet. omnia quoque munimenta sublimium uirorum illius, 
siue murorum, ut in hebraico continetur, concident et humiliabuntur, et 
detrahentur in terram usque ad puluerem comminuta. igitur sermo 
propheticus licet de consummatione mundi generaliter texat uaticinium, 
tamen ne praesentia omnino uideatur neglegere, nominat moab, qui fuit 
inimicus israel, in tantum ut faceret eos fornicari cum madianitis, et 
consecrari idolo beelphegor, qui interpretatur priapus, contra quem 
hieremias loquitur: egredietur chamos in captiuitatem, sacerdotes illius
 et principes eius simul. et iterum: confundetur moab in chamos, sicut 
confusa est domus israel in bethel, et reliqua his similia. atque ex uno
 idolo et daemone, qui huic idolo praesidebat, omnes indicat contrarias 
fortitudines humiliandas et deducendas in tartarum, et instar pulueris 
conterendas. si autem hoc ita erit, ubi est diaboli paenitentia?
</font></p><p><font size="2">26. in die illa cantabitur canticum istud in terra iuda: urbs 
fortitudinis nostrae, saluator ponetur in ea murus et antemurale. lxx: 
in die illa cantabunt canticum istud super terram iudaeam: ecce ciuitas 
fortis, et salutare nostrum ponet murum et circummurale. cum humiliatus 
fuerit moab, et detractus in terram usque ad puluerem, et omnes inimici 
substrati christi pedibus, tunc cantabitur canticum istud in terra iuda 
siue iudaea, quod interpretatur utrumque confessio, ut quomodo sion et 
hierusalem urbem caelestem intelleximus, ita et regionem huius urbis 
confessionem caelestem intellegamus. denique sancti in terra aliena 
carmen iudaeae cantare nolentes, dicunt: quomodo cantabimus canticum 
domino in terra aliena? ego puto hoc esse canticum, de quo et in alio 
loco sanctis praecipitur: cantate domino canticum nouum. erit autem 
canticum hoc quod sequitur: urbs fortitudinis nostrae saluator. quae est
 ista urbs? quae in monte sita latere non potest. de qua et in alio loco
 scriptum est: fluminis impetus laetificat ciuitatem dei; et rursum: 
gloriosa dicta sunt de te, ciuitas dei. huius urbis ille conditor est, 
de quo loquitur pater: iste aedificauit ciuitatem meam. immo urbs 
fortitudinis nostrae saluator est, id est iesus. et ponetur in ea murus 
et antemurale. murus bonorum operum, et antemurale rectae fidei, ut 
duplici septa sit munimento. non enim sufficit murum habere fidei, nisi 
ipsa fides bonis operibus confirmetur. hic murus et hoc antemurale siue 
circummurale, de uiuis lapidibus exstruitur, qui iuxta prophetam 
uoluuntur super terram. pro eo quod nos uertimus antemurale, symmachus 
firmamentum interpretatus est, ut ipsi muri munitionibus cincti sint, et
 uallo fossa que et aliis muris, quos in aedificatione castrorum solent 
loriculas dicere.
</font></p><p><font size="2">aperite portas, et ingrediatur gens iusta, custodiens ueritatem. 
uetus error abiit, seruabis pacem: pacem, quia in te sperauimus.
sperastis in domino in saeculis aeternis. lxx: aperite portas, 
ingrediatur populus custodiens iustitiam, et custodiens ueritatem, 
apprehendens ueritatem, et custodiens pacem; pacem, quoniam in te 
sperauerunt, domine, usque in sempiternum. omne hoc canticum quod in 
terra confessionis et laudis sancti cantaturi sunt, mutat repente 
personas, et quasi per interrogationem et responsionem texitur. dixerat 
populus dei: urbs fortitudinis nostrae saluator, ponetur in ea murus et 
antemurale. respondit dominus, immo praecepit non eis qui hoc dixerant, 
sed angelis qui portis urbis dominicae praesidebant, ut aperiant portas,
 et ingrediatur per eas gens iusta, custodiens ueritatem, siue ut in 
hebraico dicitur emmunim, quod nostra lingua uertitur: fides, plurali 
numero, non singulari. quae sunt portae, quae aperiuntur ab angelis, ut 
ingrediatur non populus iudaeorum, qui abiectus est, sed gens iusta, 
quae ex fide fidelium nomen accepit? utique illae de quibus sanctus 
loquitur: aperite mihi portas iustitiae, ingressus in eas confitebor 
domino. has autem portas nullus poterit ingredi, nisi qui de portis 
mortis fuerit liberatus, et cum psalmista dixerit: qui exaltas me de 
portis mortis, ut annuntiem omnes laudationes tuas in portis filiae 
sion. cum enim de portis mortis fuerimus erepti, tunc in portis filiae 
sion omnes laudationes domini cantare poterimus. et quomodo portas 
mortis reor esse peccata, de quibus ad petrum dicitur: portae inferni 
non praeualebunt aduersum te. sic portas iustitiae, omnia opera 
uirtutum, quas qui fuerit ingressus, unam inueniet portam, de qua 
dicitur: haec porta domini, iusti intrabunt per eam. et quomodo per 
plures margaritas ad unum pergitur margaritum, sic per multas uias et 
portas peruenimus ad eum qui dicit esse se uiam et portam, per quem 
ingredimur ad patrem. post sermonem dei, respondit populus hebraice 
ieser samuch, quod aquila et symmachus similiter transtulerunt: plasma~g
 ep�reismenon~g, hoc est: error noster ablatus est, siue cogitatio 
nostra firmata est, quae prius inter te et idola fluctuabat, ut 
nequaquam circumferamur omni uento doctrinae, sed in te dominum 
saluatorem tota mente credamus. pro quo nos ut sensus manifestior 
fieret, transtulimus: uetus error abiit. et quia cogitatio nostra 
firmata est, propterea seruabis nobis pacem, quam apostolis pollicitus 
es, dicens: pacem meam do uobis, pacem meam relinquo uobis; et non solum
 semel, sed secundo, ut secura sit retributio quae duplici sermone 
promittitur, iuxta quod et apostolus loquebatur: gaudete, iterum dico 
gaudete. hoc autem ille consequitur, de quo in leuitico dicitur: homo, 
homo, filiorum israel. et in numerorum libro: uir, uir, cuius uxor 
cubile macularit; ut duplex homo et duplex uir, pacem duplicem 
consequantur. meremur autem, inquiunt, pacem, quia in te tota mente 
confidimus. post populi uerba et responsionem domini, et rursum uocem 
populi propheta loquitur ad credentes: sperastis, uel sperate in domino,
 in saeculis sempiternis, et cetera quae sequuntur. iuxta lxx, ille 
ingreditur portas domini, qui custodit iustitiam in bonis operibus, et 
seruat siue amplectitur ueritatem in fidei ueritate, ut per bona opera 
et fidem perueniat ad pacem, quae omnem sensum exsuperat et ipsam pacem 
mereatur accipere; quia credidit in deum qui aeternus bonorum operum 
retributor est. unde et in alio loco scribitur: desiderasti sapientiam, 
serua mandata, et dominus tribuet tibi eam.
</font></p><p><font size="2">in domino deo forti in perpetuum. quia incuruabit habitantes in 
excelso. ciuitatem sublimem humiliabit, humiliabit eam usque ad terram; 
detrahet eam usque ad puluerem. conculcabit eam pes, pedes pauperis 
gressus egenorum. lxx: deus magne aeterne, qui humiliasti, et detraxisti
 eos qui habitant in excelsis, ciuitates robustas destrues, et deduces 
usque ad pauimentum, et conculcabunt eas pedes mansuetorum et humilium. 
et haec propheta loquitur, qui ab eo respondit loco in quo supra 
dixerat: sperate in domino in saeculis aeternis; et iungit ei quod nunc 
proposuimus: in domino deo forti in perpetuum, et reliqua. pro domino 
deo forti, in hebraico tria habet nomina, ia et adonai et sur, quod 
aliud inuisibilem, aliud ineffabilem, aliud robustum sonat, quorum 
primum in alleluia extrema syllaba ponitur. et hoc diligens lector 
obseruet, quod interdum textum in propositione testimonii diuidamus; 
quoniam alium lxx editio, et alium ex hebraeo ad uerbum expressa 
translatio efficit sensum. dicit ergo propheta: sperate in domino in 
saeculis aeternis, in domino deo forti in perpetuum, cuius auxilium 
sempiternum est.
ipse enim incuruabit habitantes in excelso, quia omnis qui se exaltat 
humiliabitur; qui patrem abraham se habere iactabant, et in 
suggillationem domini loquebantur: nos de fornicatione nati non sumus. 
ipse ciuitatem sublimem humiliabit, ut iudaei putant, romam, ut nos 
rectius esse conuincimus, hierusalem, quae occidit prophetas, et 
lapidauit eos qui ad se missi erant, et ad extremum patrisfamilias 
interfecit filium, ut herede iugulato, periret hereditas. nec uocatur 
ciuitas, quae hebraice dicitur ir, sed caria, quam aquila polichn�n~g 
interpretatus est, et quam nos uel ciuitatulam, uel uiculum, uel 
oppidulum possumus dicere, et frequenter in scripturis hoc nomine 
appellatur hierusalem. pulchre que duplicem humilitatem posuit: 
humiliabit, humiliabit eam, primum sub babyloniis, quando templum 
destructum est, secundo sub tito et uespasiano, cuius ruina usque in 
finem permanet. conculcabit eam pes, repetit que et copulat pedes 
pauperis, haud dubium quin christi. de quo et supra diximus: factus est 
fortitudo pauperi; fortitudo egeno in tribulatione sua. gressus 
egenorum, apostolorum scilicet, qui imitantes domini paupertatem, etiam 
uirtutis eius priuilegium consecuti sunt; qui non recepti, excusserunt 
super eam puluerem pedum suorum. et quia saluatoris dicitur uerbis: 
omnis qui se exaltat, humiliabitur; et qui se humiliat, exaltabitur, non
 solum hoc ad homines, sed ad contrarias quoque fortitudines referre 
possumus. iuxta lxx, laudes deo propheta decantat, quod omnes superbos 
humiliet, et uniuersarum urbium munimenta usque ad solum diruat, et 
sanctorum ea mitium que et humilium calcent pedes.
</font></p><p><font size="2">semita iusti recta est, rectus callis iusti ad ambulandum; et in 
semita iudiciorum tuorum, domine, sustinuimus te, nomen tuum et 
memoriale tuum in desiderio animae; anima mea desiderauit te in nocte. 
lxx: uia iustorum recta, recta facta est uia iustorum, et praeparata. 
uia enim domini iudicium, sperauimus in nomine tuo; et in memoria quam 
desiderat anima nostra. adhuc propheta de christo loquitur, de quo supra
 dixerat: conculcabit eam pes, pedes pauperis. huius ergo iusti semita 
recta est, siue, ut uerbum nouum fingam, rectitudines, quas graeci 
uocant euthut�tas~g, et nos aequitates latinius possumus appellare, 
dicuntur que hebraice messarim. in una igitur christi semita omnes 
iustitiae reperiuntur, et propterea eam suo calcauit et triuit pede, ut 
quicumque per eam uoluerit ambulare, cursu ambulet inoffenso. in hac 
semita iudiciorum domini, sustinuerunt eum sancti, et sperauerunt in eo,
 quia spes non confundit. et nomen illius et memoriale habuerunt in 
desiderio animae, dicentes: concupiuit anima mea desiderare iudicia tua 
in omni tempore; et iterum: desiderat anima mea, et defecit in salutari 
tuo. qui autem nomen domini habet in desiderio, aliud non desiderat. et 
hoc notandum, quod desiderium domini non in carne sit, sed in anima, 
iuxta illud quod in alio psalmo legimus: sitiuit anima mea ad deum 
fortem, uiuum. caro enim concupiscit aduersus spiritum, et spiritus 
aduersus carnem. haec enim sibi inuicem aduersantur, ne quae uolumus, 
illa faciamus. quod que sequitur: in nocte, iuxta lxx, sequenti capitulo
 iungitur, iuxta hebraicum priori. ille autem potest dicere: anima mea 
desiderauit te in nocte, qui cum psalmista loquitur confidenter: lauabo 
per singulas noctes lectum meum, in lacrimis stratum meum rigabo. potest
 nox et tenebrae pro tribulatione et angustiis accipi. unde et in alio 
psalmo super iusti securitate propheta decantat: per diem sol non uret 
te, neque luna per noctem, id est nec in prosperis, nec in aduersis 
umquam de tuo moueberis gradu.
</font></p><p><font size="2">sed et spiritu meo in praecordiis meis, de mane uigilabo ad te. 
lxx: de nocte consurgit spiritus meus ad te, deus, quia lux iudicia tua 
super terram. uolumus et hebraicum sequi, et uulgatam editionem non 
penitus praeterire, et hac rerum necessitate compellimur diuerso ordine,
 atque sermone diuersas intellegentias quaerere. igitur quod dicitur de 
nocte, iuxta lxx huius capituli, ut diximus, principium est; iuxta 
hebraicum, finis superioris; licet possit etiam iuxta lxx in fine accipi
 superioris testimonii, ut sit sensus: desiderat anima mea ad te nocte; 
et postea incipiat, mane consurgit spiritus meus ad te, deus. ideo autem
 mane consurgit, quia lux praecepta tua super terram.
seruans enim mandata tua, et illuminatus eorum lumine, de quibus 
dicitur: praeceptum domini lucidum, illuminans oculos, dormire nequeo, 
sed omni tempore te desiderans, meo ad te consurgo spiritu. et hoc 
obseruandum, quod in nocte adhuc positi, animo desideremus dominum. 
postquam autem spiritus noster in praecordiis nostris tota se ad deum 
mente commouerit, mane uigilemus ad eum, atque ut manifestius dicam: 
animae nox et desiderium, spiritui autem mane iungitur et uigiliae. 
porro spiritu in praecordiis suis euigilat ad deum, qui potest dicere: 
de profundis clamaui ad te, domine.
</font></p><p><font size="2">cum feceris iudicia tua in terra, iustitiam discent habitatores 
orbis. misereamur impio, et non discet iustitiam, in terra sanctorum 
inique egit, et non uidebit gloriam domini. lxx: iustitiam discite, qui 
habitatis super terram. cessauit enim impius, et non discet iustitiam 
super terram, ueritatem non faciet, auferatur impius, ut non uideat 
gloriam domini. dicamus primum iuxta hebraicum, et si sensum prophetae 
uoluerimus exprimere, tunc ad lxx interpretes transeamus. quamdiu non 
exerces iudicia tua super terram, et nec bonis bona, nec malis retribuis
 mala, iustitia tua, o domine deus, ignoratur in terra. cum autem in 
iudicii die pro qualitate operum unicuique reddideris quod meretur, tunc
 iustitia tua cognoscetur in orbe terrarum, quae prius apud incredulos 
uidebatur iniusta, ita ut unus sanctorum quoque diceret: mei autem paene
 moti sunt pedes, paene effusi sunt gressus mei, quoniam zelatus sum 
superiniquis, pacem peccatorum uidens. ad quod respondit dominus: 
misereamur impio. quod exceptis septuaginta, omnes similiter 
transtulerunt. et est sensus: magis impius misericordiam consequatur, et
 discat clementiam meam, dum etiam ipse saluatur. rursum que loquenti 
domino, ex persona humanae impatientiae propheta respondit: et non 
discet iustitiam. est que sensus: et quomodo poterit tuam nosse 
iustitiam, si tantum clementiam fuerit expertus? reddit que causas, 
quare eum uelit dei iustitiam discere, quia in terra sanctorum inique 
gessit, et contra sanctos tuos iugiter dimicauit, debet sentire 
tormenta. rursum que dominus sententiam temperans: et non uideat, 
inquit, siue non uidebit gloriam domini. est que sensus: sufficit ei pro
 uniuersa poena, quod me cum sanctis meis non uidebit in mea maiestate 
regnantem. quidam impium, hoc est resa, diabolum intellegi uolunt, de 
quo in nono psalmo scribitur: increpasti gentes et periit impius; nomen 
eorum delesti in aeternum et in saeculum saeculi. inimici defecerunt 
frameae in finem, et ciuitates eorum destruxisti. nos autem generaliter 
impium uel pro peccatore, uel pro eo qui dei cultum non habet, 
accipiamus. iuxta septuaginta iubentur habitatores terrae iustitiam 
discere. omnis enim uir uidetur sibi iustus; deus autem corda omnium 
nouit, qui reddet unicuique secundum opera sua. et in alio loco eiusdem 
uoluminis dicitur: sunt uiae uiri, quae uidentur rectae; nouissima autem
 earum respiciunt in profundum inferni. unde debemus iustitiam discere, 
nec confidere in proprio iudicio. est enim iustus qui pereat in iustitia
 sua; non quo iustus sit, sed quo sibi iustus esse uideatur. sin autem 
christus factus est nobis a deo sapientia et iustitia, sanctificatio et 
redemptio, quibus praecipitur ut cognoscant iustitiam, hoc iubetur ut 
christum discant atque cognoscant. propterea autem praecipio, ait, 
uobis, ut discatis iustitiam, quia ablatus est impius; et regnum illius 
destructum est, qui quamdiu regnabat in terra, iustitiam scire non 
poterat, nec facere ueritatem. de qua alibi scribitur, quod gratia et 
ueritas per iesum christum facta sit.
et qui in terra ueritatem non facit impius, auferetur; non enim meretur 
dominum uidere regnantem. domine, exaltetur manus tua, et non uideant; 
uideant, et confundatur zelus populi, et ignis hostes tuos deuoret. lxx:
 domine, excelsum est brachium tuum, et nesciebant, scientes autem 
confundentur; zelus apprehendet populum ineruditum, et nunc ignis 
aduersarios comedet. hoc quod supra dixerat: et non uidebit gloriam 
domini, potest et sic intellegi: postulas, o propheta, ut non miserear 
impio, ne si misertus eius fuero, incipiat nescire iustitiam, qui in 
terra sanctorum inique gessit; ego tibi respondeo: ergo ne gloriam 
domini non uidebit? ergo non cernet triumphos meos, qui magis me debet 
uidere regnantem, ut sciat quanto bono careat? et hoc pressius uoce 
interrogantis legendum est. ad quod propheta respondit: domine, 
exaltetur manus tua et extendatur ad percutiendum, ut te non uideant 
impii et tuae gloriae, ne ad paenitendum quidem, lumine perfruantur. cui
 respondit dominus: uideant magis et confundantur, uel zelus populi, uel
 zelantes populi, et ignis aduersarios tuos, id est sanctorum populi, 
deuoret atque consumat. ignis autem paenitentiae, qui eorum corda 
excruciet, quod talem dominum perdiderunt. potest hoc et super iudaeis 
intellegi, qui christum brachium domini nescierunt, cum que uiderint eum
 atque cognouerint, quem patibulo affixerant, confundentur. tunc 
ineruditus populus et nesciens legem dei, zeli stimulis incitabitur, 
quando uiderit nationes in suum successisse locum, et igne paenitudinis 
arserit, siue dolore supplicii, quando audierit illud quod scriptum est:
 ite in ignem aeternum, qui praeparatus est diabolo et angelis eius.
</font></p><p><font size="2">domine, dabis pacem nobis; omnia enim opera nostra operatus es 
nobis. lxx: domine deus noster, pacem da nobis; omnia enim reddidisti 
nobis. notandum quod postquam nobis opera nostra reddiderit, pacem 
daturus sit, et quomodo exponat causas, cur postulet pacem. pro cunctis 
enim operibus quae operati sunt super terram, dicunt se sustinuisse 
tormenta, et iustum esse ut post supplicia atque cruciatus, 
misericordiam consequantur. siue aliter: quia uenit mundi consummatio, 
et omnia quae per prophetas locutus es, rebus expleta sunt, et 
reddidisti uniuersa quae pollicitus es, tribue nobis pacem, quae 
exsuperat omnem sensum. domine deus noster, possederunt nos domini 
absque te; tantum in te recordemur nominis tui. lxx:
</font></p><p><font size="2">domine deus noster, posside nos; domine, extra te alium nescimus,
 nomen tuum inuocamus. idcirco misericordiam quaesumus et pacem, quae 
post cuncta tribuenda est, quia nos absque te domini possederunt, idola 
uidelicet, uel daemones idolis assidentes; nihil que aliud postulamus, 
nisi ut digni simus post errores plurimos, qui tui nominis recordemur. 
iuxta lxx, qui dixerunt: domine deus, posside nos, hoc precantur, ut 
post pacem sibi redditam dei possessio fiant. quod quidem et de 
sapientia legimus, quae iuxta hebraicum loquitur in prouerbiis: deus 
possedit me initium uiarum suarum, licet quaedam exemplaria male pro 
possessione habeant creaturam. denique sequitur: ante omnes autem colles
 generauit me. quomodo enim creaturae generatio poterit coaptari, quae 
magis possessioni congruit? scriptum est in deuteronomio: nonne iste 
pater tuus possedit te, et fecit te, et creauit te? et hoc 
considerandum, quod non dixerit, dominus, siue deus, possedit te, et 
fecit te, et creauit te; sed pater, ut clementia nominis austeritatem 
potentiae mitigaret. quod que sequitur: domine, absque te alium non 
nouimus, non excludit filium, sed iungit patri, neque enim dixit: alium 
non nouimus; sed: extra te alium non nouimus. cum autem dicat filius: 
ego in patre et pater in me, extra patrem non nouimus filium, quia in 
patre cognoscimus eum. denique et nomen illius nominamus dicentes in 
oratione dominica: pater noster qui es in caelis.
</font></p><p><font size="2">morientes non uiuant; gigantes non resurgant. propterea uisitasti
 et contriuisti eos, et perdidisti omnem memoriam eorum.
lxx: mortui enim uitam non uidebunt; neque medici suscitabunt. idcirco 
induxisti et perdidisti, et tulisti omne masculum eorum. symmachus more 
suo manifestius: mortui non uiuificabunt; gigantes non suscitabunt. 
propterea uisitasti, et contriuisti eos, et disperdidisti omnem memoriam
 eorum. dicamus primum iuxta lxx. quaestio uidetur esse difficilis, 
quomodo mortui uitam non uideant? quae sic soluitur, tamdiu eos uitam 
non uidere, quamdiu mortui sunt. quomodo si dicamus, caecus non uidet 
lumen quamdiu caecus est; sin autem receperit sanitatem, lumen aspiciet.
 sic et qui iniquitate mortuus est atque peccatis, antequam uiuificetur 
iustitia atque uirtutibus per eum qui dicit: ego sum uita, uiuere non 
poterit. unde et deus uiuorum dicitur, non mortuorum. anima enim quae 
peccauerit, ipsa morietur. legimus in epistola quae ad hebraeos 
scribitur: ne rursum fundamentum iaciamus paenitentiae ab operibus 
mortuis. sin autem peccata appellantur opera mortua, quare non e 
contrario uirtutes appellentur opera uiua? quod que sequitur: nec medici
 suscitabunt, sensus perspicuus est, condemnari fabulas poetarum, qui ab
 aesculapio iactant uirbium suscitatum. non solum autem hoc de mortuis, 
sed de omni infirmitate dicendum est, quod absque dei misericordia nihil
 medendi ars ualeat. sed quomodo? nisi dominus aedificauerit domum, in 
uanum laborauerunt qui aedificant eam. nisi dominus custodierit 
ciuitatem, frustra uigilauit qui custodit eam. sic nisi dominus 
languorem curauerit, in uanum laborant medici qui cupiunt sanare 
languentes. nisi dominus custodierit sanitatem, in uanum custodiunt, qui
 etiam praecepta custodiendae salutis propriis edunt libris; semper que 
discendum est non solum in corporis, sed etiam in animae sanitate: 
benedic, anima mea, domino, qui sanat omnes languores tuos. porro qui 
peccato mortui perseuerant, et nulla arte medicinae possunt recipere 
animae sanitatem, isti disperdentur et tollentur a domino, et quidquid 
robustum est in eis, quod masculinum uocatur, penitus auferetur. unde et
 pharao non uult interficere sexum femineum, qui per se fragilis est et 
facile interire potest, sed omne masculinum, quod si adultum fuerit, et 
in uirilem aetatem peruenerit, difficulter occiditur. iuxta symmachum, 
mortui non uiuificabunt, quia peccato mortui, alios uiuificare non 
possunt, nec pulchra est laudatio in ore peccatoris. et gigantes, id est
 raphaim, non suscitabunt alios, qui ipsi iuxta geneseos librum 
appellantur cadentes. uisitat que eos dominus, ut et mortuorum et 
gigantium omnis deleatur memoria. solus enim est qui suscitat mortuos de
 quo dicitur: sicut pater suscitat mortuos et uiuificat, sic et filius 
uiuificat quos uult. possumus mortuos simulacra appellare hominum 
mortuorum, et gigantes daemones, qui simulacris eorum assident. nec 
terrere nos debet, quare lxx masculum, et ceteri interpretes memoriam 
transtulerunt, cum eisdem tribus litteris zai et chaph et res utrumque 
scribatur apud hebraeos. sed quando memoriale dicimus, legitur zachar; 
quando masculum, zochor. et hac uerbi ambiguitate deceptum arbitrantur 
saul, quando pugnauit contra amalech et interfecit omne masculinum 
eorum. deo enim praecipiente, ut deleret omnem memoriam amalech sub 
caelo, ille pro memoria, non tam errore, quam praedae seductus cupidine,
 masculos interpretatus est, nesciens illud apostoli: nolite errare, 
deus non irridetur.
</font></p><p><font size="2">indulsisti genti, domine, indulsisti genti. numquid glorificatus 
es? elongasti omnes terminos terrae. lxx: adde eis mala, domine, adde 
mala gloriosis terrae; longe fecisti omnes terminos terrae. mala quae 
lxx secundo posuerunt, in hebraico non habentur; sed quia supra dixerat:
 ideo induxisti et perdidisti, et tulisti omne masculum eorum, eumdem 
sensum secuti, addiderunt de suo mala, ut qui gloriosi in terra sunt, 
malis duplicibus opprimantur. porro iuxta hebraeos multi aliter est 
sensus, et priori disputationi congruens. dixerat dominus: misereamur 
impio. propheta responderat: et ubi est iustitia tua? praesertim cum 
tanta mala in sanctos tuos operatus sit. ad quod dominus: et non 
uidebit, inquit, gloriam domini. rursum propheta: exaltetur manus tua ad
 percutiendum, et non uideant gloriam tuam, quam non merentur aspicere. 
ad quod dominus: uideant magis et confundantur. rursum propheta: domine,
 pacem da nobis, et posside nos, qui tui nominis recordamur. impii autem
 et superbi non uiuant, nec resurgant in gloria, sed contere omnem 
memoriam eorum. causas que reddit, cur eos cupiat interire. indulsisti 
genti, domine, indulsisti genti, numquid glorificatus es? et est sensus:
 saepe misertus es gentibus, id est humano generi, et exercuisti in eas 
incredibilem clementiam, numquid te cognouerunt? numquid glorificauerunt
 nomen tuum? nonne e contrario a te longe recesserunt? securitas enim 
neglegentiam, neglegentia contemptum parit.
</font></p><p><font size="2">domine, in angustia requisierunt te, in tribulatione murmuris 
doctrina tua eis. lxx: domine, in tribulatione recordatus sum tui, in 
tribulatione parua doctrina tua nobis. quia indulgens saepe contemptus 
es, nec glorificatus; sed e contrario omnes a tua scientia recesserunt; 
propterea, domine, percute eos, ut in angustia te requirant, et in 
tribulatione murmuris doctrina tua sit eis; quando tantum eis malorum 
pondus incumbet, ut ne clamare quidem audeant confidenter, sed dolorem 
suum silentio deuorent. iuxta lxx in tribulatione propheta domini 
recordatur, iuxta illud quod in psalmo dicitur: de tribulatione inuocaui
 dominum et exaudiuit me in latitudine. et in alio loco: ad dominum cum 
tribularer clamaui, et exaudiuit me. unde et apostolus loquitur: 
tribulamur, sed non angustiamur; persecutionem patimur, sed non 
derelinquimur. et in alio loco: non sunt condignae passiones huius 
temporis ad uenturam gloriam quae reuelabitur in nobis. si autem parua 
tribulatio docet et emendat et corripit, quanto magis magna, cum 
admonemur conditionis nostrae, et dei potentiae recordamur.
</font></p><p><font size="2">sicut quae concepit cum appropinquauerit ad partum, dolens clamat
 in doloribus suis, sic facti sumus a facie tua, domine. concepimus et 
quasi parturiuimus, et peperimus spiritum. lxx: et sicut parturiens cum 
appropinquat ad partum in dolore suo clamat (signum_obeli) sic facti 
sumus dilecto tuo (signum_metobeli) propter timorem tuum, domine, in 
utero accepimus, et parturiuimus, et peperimus spiritum salutis tuae, 
quae fecimus super terram. sicut ad partum mulier appropinquans, dolore 
cogitur exclamare; sic nos in angustia requirimus te et a facie 
formidinis tuae concepimus, et parturiuimus, et peperimus, non carnis 
liberos, sed spiritus; ut tota in te mente credamus, et quem per 
beneficia non sensimus, per tormenta discamus. hoc quod lxx addiderunt: 
sic facti sumus dilecto tuo, pro quo ceteri transtulerunt: sic facti 
sumus a facie tua, domine, obelo praenotandum est.
possumus autem dilectum domini christum accipere, propter cuius timorem 
concipimus, et parturimus, et parimus, et spiritum salutis facimus super
 terram. potest hoc et apostolicus uir dicere, quando populos erudit et 
imitatur apostolum paulum: filioli mei, quos iterum parturio, donec 
christus formetur in uobis. an dubitandum est quod paulus apostolus 
spiritum salutis fecerit super terram, qui de hierusalem usque ad 
illyricum euangelium praedicauit, et quasi sapiens architectus 
fundamentum posuit, extra quod nullus aliud potest ponere, qui est 
christus iesus? siue igitur legerimus: propter timorem tuum, domine, in 
utero accepimus, siue iuxta hebraicum: a facie tua, domine, concepimus, 
et in utero accepimus, utrumque ad id pertinet, ut ex timore et 
recordatione domini sermonem concipiamus dei, et illuminetur cor nostrum
 dicentium: signatum est super nos lumen uultus tui, domine. et: ostende
 faciem tuam et salui erimus.
</font></p><p><font size="2">salutes non fecimus in terra; ideo non ceciderunt habitatores 
orbis. lxx: non cademus, sed cadent habitatores terrae. diuersa 
interpretatio necesse est ut diuersum habeat et sensum. iuxta hebraicum 
hoc dicitur: quia nihil dignum tua fecimus misericordia, propterea impii
 non corruerunt, sed usque hodie praeualent et possident terram. lxx 
autem hoc asserunt, quod facientibus sanctis spiritum salutis super 
terram, qui terrae habitatores sunt corruant, licet inter orbem, qui 
hebraice thebel, et graece dicitur oikoumen�~g, ac terram, multa 
diuersitas sit. cadent ergo quicumque habitationi terrae se dederunt et 
in terrenis operibus fixa radice fundati sunt; et non cadent qui sedent 
in orbe terrarum et requiescunt in ecclesia, quae habitaculum patris et 
filii et spiritus sancti est.
</font></p><p><font size="2">uiuant mortui tui, interfecti mei resurgant; expergiscimini et 
laudate, qui habitatis in puluere, quia ros luminum ros tuus, et terram 
gigantium detrahes in ruinam. lxx: resurgent mortui, et resurgent de 
sepulcris, et laetabuntur qui sunt in terra. ros enim tuus sanitas 
eorum, terra autem impiorum cadet. sanctis parturientibus et parientibus
 spiritum, et habitatoribus terrae corruentibus, quia salutes non 
fecerunt in terra, hi quos in christo mortuos apostolus uocat, et 
propter nomen domini interfecti sunt, resurgent in gloria. et quia mors 
eorum somnus est, nequaquam iuxta lxx resurgere, sed expergisci et 
euigilare dicuntur. unde et lazarus qui euigilaturus erat, a domino 
dormiens appellatur. omnes igitur martyres et sancti uiri, qui pro 
christo fuderunt sanguinem, et quorum fuit tota uita martyrium, 
resurgent et euigilabunt, atque laudabunt deum creatorem suum, qui nunc 
habitant in puluere, de quibus et in daniele scriptum est: multi 
dormientium in terrae puluere resurgent, hi in uitam aeternam, et hi in 
opprobrium et confusionem sempiternam. et in ioanne euangelista legimus:
 ueniet hora, et nunc est, quando qui in sepulcris sunt audient uocem 
filii dei, et qui audierint uiuent, et egredientur qui bona fecerunt in 
resurrectionem uitae, et qui mala, in resurrectionem iudicii. ros enim 
domini, iuxta fabulas poetarum uincens omnes herbas paeonias, 
uiuificabit corpora mortuorum. et quomodo iactis in terram seminibus, 
ros paulatim crescere facit herbas, et ad fruges sui generis peruenire; 
sic domini ros qui pro misericordia ponitur, ros erit luminum 
plurimorum, quod hebraice dicitur oroth. terram autem, id est corpora 
raphaim, gigantium uidelicet et impiorum, dominus in poenas detrahet 
sempiternas. denique pro raphaim soli lxx impios transtulerunt. et quia 
supra legimus: mortui uitam non uidebunt, nec medici suscitabunt, pro 
quo aquila et symmachus raphaim et gigantes interpretati sunt, quaerimus
 quae erroris causa sit, ut pro raphaim hebraico, alii gigantes, alii 
medicos posuerint. uerbum hebraicum raphaim si post res primam litteram 
sequentem habeat uau, legitur rophaim et significat medicos; sin autem 
absque uau littera scribatur, legitur raphaim, et transfertur in 
gigantes. simul que quia supra dixerat: mortui uitam non uidebunt, ut 
manifestius demonstraret non dici ibi de mortuis lege naturae, et 
separatione animae ac corporis; sed de his qui peccato mortui sunt. nunc
 e contrario dicit ad deum: uiuent mortui tui, qui interfecti sunt 
propter te, qui non absolute mortui, ut lxx transtulerunt; sed iuxta 
hebraicum ubi dicitur: ieiu metheca, mortui tui appellantur.
</font></p><p><font size="2">uade, populus meus, intra in cubicula tua, claude ostia tua super
 te; abscondere modicum ad momentum, donec pertranseat indignatio. ecce 
enim dominus egredietur de loco suo, ut uisitet iniquitatem habitatoris 
terrae contra eum, et reuelabit terra sanguinem suum, et non operiet 
ultra interfectos suos. lxx: uade, populus meus, ingredere cubicula tua,
 claude ostium tuum; abscondere paululum quantulumcumque, donec 
pertranseat ira domini.
ecce enim dominus de sancto inducet iram super habitatores terrae, et 
reuelabit terra sanguinem suum, et non abscondet ultra interfectos. 
supra de sanctis dixerat: resurgent mortui, et resurgent qui in 
sepulcris sunt; ros enim a te sanitas eorum est; et e contrario de 
impiis, terra autem impiorum cadet; nunc ad sanctos loquitur, quia uobis
 resurrectio repromissa est, donec in peccatores et impios ira dei 
desaeuiat; ingredimini in sepulcra uestra, et abscondite uos, breue enim
 tempus est donec dei pertranseat indignatio. siquidem egreditur dominus
 de loco suo, quia misericors et miserator dominus, et clementissimus 
pater filios neglegentes ferire compellitur, et quodammodo de sua 
sententia commutari, ut uisitet et inducat iram suam super habitatores 
terrae, de quibus dicitur in osee: maledictio et mendacium, et 
adulterium et furtum effusa sunt super habitatores terrae. et in 
apocalypsi tertio legimus uae super habitatores terrae. porro iusti, 
licet uidentur in terra, tamen conuersatio eorum in caelis est, qui 
possunt dicere: aduena ego sum in terra, et peregrinus sicut omnes 
patres mei, et fruuntur habitatione altissimi, de quibus sanctus 
loquitur: qui habitat in adiutorio altissimi, in protectione dei caeli 
commorabitur. tunc reuelabit terra sanguinem suum, de quo deus loquitur 
ad cain: uox sanguinis fratris tui clamat ad me de terra, quae aperuit 
os suum, ut susciperet sanguinem fratris tui de manu tua. potest et hoc 
de martyribus intellegi, qui pro christo fuderunt sanguinem, et sub 
altari dei clamitant: usquequo, domine, non ulcisceris sanguinem nostrum
 de his qui habitant super terram? de quibus et moyses dicit in cantico:
 sanguis filiorum eius uindicabitur et ulciscetur, et retribuet 
uindictam inimicis. hunc sanguinem terra quae susceperat, reuelabit, et 
interfectos domini nequaquam operiet; sed producet in publicum ad 
condemnationem eorum qui martyres occiderunt. hoc de simplici 
resurrectione intellectum sit. praecipitur autem iuxta anagogen populo 
dei, ut ingrediatur cubicula sua siue cellaria (tameia~g quippe utrumque
 significat), ut claudat iuxta euangelicum praeceptum ostium cubiculi 
sui, et dicat cum propheta: pone, domine, custodiam ori meo, et ostium 
munitum labiis meis. et abscondatur paululum quantulumcumque, donec 
pertranseat ira domini, ut nihil gloriae causa faciat; sed fruatur bono 
conscientiae, et solum iudicem exspectet deum. sunt autem cellaria quae 
claudenda sunt et abscondenda ab his qui diuites facti sunt in operibus 
atque sermonibus, prudentia, temperantia, fortitudo, iustitia, ut 
nesciat sinistra quid faciat dextera, ut legis et prophetarum et 
euangelii opibus perfruamur. quod autem omnes dies uitae nostrae breues 
sint et paruuli, iacob excedens annos centum loquitur: parui sunt et 
pessimi dies mei. ira autem domini transitura illa est, quam 
thesaurizant sibi, qui nolunt agere paenitentiam; quae postquam 
transierit, nequaquam cellaria ultra claudentur, sed implebitur quod 
scriptum est: nihil occultum quod non reuelabitur, et absconditum quod 
non manifestetur. quod que sequitur: ecce enim dominus de sancto inducet
 iram suam, illud significat, quod a sanctis dei ira incipiat, uel omnis
 illius ultio iusta sancta que sit, non de mentis perturbatione 
descendens, ut in hominibus solet; sed studio corrigendi. terram autem 
habitatorum illam reor, de qua scriptum est: audiat terra sermones oris 
mei. et: auribus percipe, terra. et iterum: terra, terra, audi sermonem 
domini. quomodo enim qui in terra habitant, sic qui in carne sunt, deo 
placere non possunt. terra autem in hoc loco significat animam quae 
uiuit carnaliter. et reuelabit sanguinem suum, si quempiam 
scandalizauerit, et cum cain meretur audire: uox sanguinis fratris tui 
clamat ad me de terra, quae aperuit os suum, ut susciperet sanguinem 
fratris tui. omnis igitur sanguis in die iudicii requiretur, nec 
abscondet terra sanguinem suum; et interfectos quos occidit, uel uolens,
 uel per neglegentiam, producet in medium.
</font></p><p><font size="2">27. in die illo uisitabit dominus in gladio suo duro, et grandi, 
et forti super leuiathan serpentem uectem, et super leuiathan serpentem 
tortuosum, et occidet cetum qui est in mari. lxx: in die illa inducet 
deus gladium sanctum, et magnum, et fortem, super draconem colubrum 
fugientem, super draconem colubrum tortuosum, et occidet draconem qui 
est in mari. tradunt hebraei diabolum, id est criminatorem, quod graecum
 nomen est, hebraice appellari satan, hoc est aduersarium. unde et in 
zacharia dicitur: stabat satan, id est aduersarius, a dextris eius ut 
aduersaretur ei. appellatur que et belial, id est apostata 
praeuaricator, et absque iugo. unde et apostolus: quae, inquit, 
communicatio christi ad belial? et ubicumque lxx ponunt filios 
pestilentiae, in hebraico scriptum est: filii belial.
unde et illud quod in psalmo canitur de mysterio saluatoris: filius 
iniquitatis non apponet nocere ei, in hebraico dicitur: filius belial. 
appellatur que et aliis nominibus, ut in alio psalmo scriptum est: super
 aspidem et basiliscum ambulabis, et conculcabis leonem et draconem. qui
 draco proprie in hebraico sermone appellatur leuiathan. ipse est magnus
 cetus, de quo, quod a christo capiendus sit, mystico in iob sermone 
narratur: qui magnum cetum capturus est; nam et ibi pro ceto leuiathan 
ponitur; et iterum: adduces autem draconem in hamo, circumdabis 
capistrum naribus eius. statim que hoc est principium plasmatis domini 
quod factum est, ut illudatur ab angelis eius. et in psalmo: hoc mare 
magnum et spatiosum; ibi reptilia quorum non est numerus. animalia parua
 cum magnis. draco iste quem formasti ad illudendum ei. de hoc et in 
apocalypsi scribit ioannes: facta est pugna in caelo: michael et angeli 
eius bellabant cum dracone, et draco pugnabat et angeli eius, et non 
praeualuerunt, nec locus inuentus est eis in caelo. et missus est draco 
magnus, coluber antiquus, qui uocatur diabolus et satanas, qui errare 
facit orbem terrarum uniuersum; missus que est in terram, et angeli eius
 cum eo. ibi que dicitur: missus est accusator fratrum nostrorum, qui 
accusabat eos coram deo nostro. illud que notandum quod in psalmo et in 
iob, propterea factus dicatur draco, hoc est leuiathan, ut illuderetur 
ei ab angelis. unde et apostoli accipiunt potestatem, ut calcent super 
serpentes et scorpiones, et super omnem uirtutem inimici. quia igitur ab
 eo loco ubi scriptum est: ecce dominus dissipabit terram, et nudabit 
eam; siue iuxta lxx: ecce dominus disperdet orbem terrarum, et desolabit
 eum, usque ad praesens capitulum, contra orbem in consummatione mundi 
iudicium praedicatum est, et nouissimus inimicus destruetur mors; 
propterea aduersum diabolum extrema sententia est, ut inducatur super 
eum gladius sanctus, et magnus, et fortis, siue iuxta hebraicum et 
reliquos interpretes: gladius durus. non enim ut lxx arbitrati sunt 
cadesa dicitur, quod si esset, sanctum sonaret: sed casa, quod proprie 
transfertur in durum. unde et cis pater saul, durus appellatur. gladium 
autem sanctum, siue durum, ob eius sensum qui patitur, quidam nostrorum 
intellegunt uerbum dei, de quo dicit apostolus: uiuens autem dei sermo 
et efficax, et acutus super omnem gladium ex utraque parte acutum. unde 
et in alio loco de ore saluatoris gladium bicipitem exire legimus. cum 
autem in fine mundi aduersum leuiathan, qui in principio geneseos 
appellatur serpens prudentissimus super omnes bestias, quae erant in 
terra, gladius sanctus siue durus, et magnus, et fortis fuerit inductus,
 fugiet qui numquam fugere consueuerat, nesciens illud scriptum: quo 
uadam a spiritu tuo, aut a facie tua quo fugiam? pulchre quidam poeta in
 gigantomachia de encelado lusit:
</font></p><dd><font size="2">quo fugis, encelade? quascumque accesseris oras,
</font></dd><dd><font size="2">sub deo semper eris.
<br />iste autem leuiathan coluber fugiens, in hebraico dicitur bari, quod
 aquila interpretatus est uectem, symmachus concludentem, theodotio 
robustum. uectem autem siue claudentem puto appellari, quod multos suo 
carcere clauserit, et propriae subiecerit potestati, nihil que in se 
rectum habet, et idcirco dicitur tortuosus, nec imitari potest uirgam 
domini, de qua scriptum est: uirga directionis, uirga regni tui. quem 
dominus interficiet spiritu oris sui, habitatorem quondam maris, 
falsorum et amarorum fluctuum. qui dicunt diabolum acturum paenitentiam 
et ueniam consecuturum, interpretentur nobis quomodo hoc accipiant, quod
 scriptum est: et interficiet draconem qui est in mari, siue cetum. 
secundo enim loco in praesenti capitulo, in hebraico non appellatur 
leuiathan, sed thannin, quod proprie cetum sonat. unde hebraei autumant 
leuiathan habitare sub terra et in aethere; thanniim uero in mari, quae 
iudaica fabula est. quod que dicitur in extremo huius capituli in die 
illa, eusebius priori iungit capiti, ne sequens prophetia huic tempori 
coaptetur; hebraei autem et ceteri explanatores sequenti, quod nunc 
proposituri sumus.
</font><p><font size="2">in die illa uinea meri cantabit ei. ego dominus qui seruo eam, 
repente propinabo illi; ne forte uisitetur contra eam, nocte et die 
seruo eam.
lxx: in die illo uinea bona desiderium eius, ut princeps illius sit. ego
 ciuitas fortis, ciuitas quae oppugnatur; frustra potum dabo illi. 
capientur enim nocte, die autem cadet murus. multum hebraicum in hoc 
loco a lxx editione discordat, idcirco singula ut proposuimus 
disseramus. uinea de qua supra loquitur esaias: uinea facta est dilecto 
in cornu, in loco uberi, quae debeat intellegi, ipso docente discamus: 
uinea enim domini sabaoth domus est israel, de qua in psalmo canitur: 
uineam de aegypto transtulisti, et cetera. huic et per hieremiam 
propinat calicem meracissimum. cum enim misisset eum ut potionaret omnes
 gentes, et huic se propheta libenter obtulisset officio, primum 
inebriare iubetur hierusalem. unde dicit: decepisti me, domine, et 
deceptus sum. bibet igitur hierusalem, et propinatur ei meraca potio, ut
 planctum discat et fletum. dicit que se dominus multo eam tempore 
custodisse et locum dedisse paenitentiae, et quia conuerti noluerit, 
subito inebriandam. hoc enim dicit diebus egisse uel noctibus, ut ipsius
 semper auxilio seruaretur. lxx autem eamdem pulchram appellant uineam, 
in qua fuit lex et prophetae, sacerdotium et pontificium, et dei 
notitia, dicente scriptura: notus in iudaea deus, in israel magnum nomen
 eius. quod alii putant iuxta editionem eorum ad ecclesiam pertinere, 
quia nihil est pulchrius. et de qua dictum est: gloriosa dicta sunt de 
te, ciuitas dei; quae princeps est genitricis suae, et dicit in cantico 
canticorum: filii matris meae pugnauerunt aduersus me. et loquitur: ego 
ciuitas firma, ciuitas quae oppugnatur. pulchre que oppugnatur dixit, 
non expugnatur. statim que iungit de synagoga, quae de capite uersa est 
in caudam: frustra ei potum meracum tribuo doctrinarum, capietur enim in
 tenebris erroris sui. et quia apertam lucem non recepit, per diem 
corruit murus eius, id est: omne quod sibi putabat auxilium, nullus que 
erit aduersariorum qui non capiat eam, quod de contrariis debemus 
intellegere potestatibus.
</font></p><p><font size="2">indignatio non est mihi; quis dabit me spinam et ueprem in 
proelio? gradiar super eam; succendam eam pariter. an potius tenebo 
fortitudinem meam? faciet pacem mihi, pacem faciet mihi. lxx: non est 
quae non apprehenderit eam. quis ponet me custodem stipulae in agro? 
propter aduersariam hanc repuli eam. idcirco fecit dominus omnia quae 
disposuit; combusta sum; dicent habitatores eius; faciemus pacem illi, 
pacem faciemus ei. iuxta hebraicum hic sensus est: ego qui diebus et 
noctibus semper meam uineam conseruaui, ne exterminaret eam aper de 
silua, ne bestiae deuorarent. numquid indignationem non habeo, et nescio
 ferire peccantem, et reddere unicuique quod meretur? ubi aquila posuit 
spinam et ueprem, in hebraico scriptum est samir et saith, quod 
adamantem et loca sentium plena significat. unde dicit: quis me docebit 
ut durus sim, et meam uincam clementiam, et in proelio atque certamine 
truculentus incedam, ut gradiar super uineam, quam ante seruaui, et 
succendam eam quam meo sepseram muro? an potius id aget fortitudo mea, 
ut iram differam, et saluem eos euangelii clementia, qui nequaquam sunt 
legis auctoritate saluati? emphatik�s~g autem iuxta hebraicum legendum 
est: quis me faciet durum atque crudelem, ut uincam naturam meam?
hoc quippe in deserto significatur et in spinis, ut eam quasi in proelio
 conteram atque succendam, quam semper mea diligentia custodiui. an 
potius tenebo fortitudinem meam, quam christum esse non dubium est, et 
de qua legimus: christus dei uirtus et dei sapientia, ut ipsa mihi pacem
 faciat, et mundum reconciliet? iuxta lxx hic est sensus, ut ex persona 
accipiamus ecclesiae: ego ciuitas firma, ciuitas multis uallata 
hostibus, quae frustra dedi pocula inimicae meae synagogae. capietur 
enim nocte, et corruet murus eius, nulla que erit de aduersariis 
potestatibus, quae non apprehendat eam. rursum loquar: quid mihi prodest
 custodire eam, quae stipulam in se habeat, non frumenta; quae ita 
inculta est, ut ueprium plena sit et spinarum, quam saluare uolui? sed 
quia hostiliter me cum agit, recessi ab ea. dixerunt que in me et ex me 
nati apostoli: uobis quidem oportebat primum loqui uerbum dei, sed 
quoniam repulistis illud, et indignos uos iudicastis aeternae uitae, 
ecce conuertimur ad gentes. idcirco faciet dominus quod minatus est, ut 
omnes in ea ardeant romano igne circumdati. uel certe ardeant uitiis 
atque peccatis, ne possint ardentia diaboli iacula restinguere. omnes 
enim adulterantes quasi clibanus corda eorum. et illi qui prius 
habitabant in ea, postquam clamauerint, capta est ciuitas atque 
succensa, dimittent eam, et reconciliantes mundum deo, dicent: faciamus 
pacem illi, pacem faciamus ei, hoc est christo, semper scribentes in 
epistolis suis: gratia uobis cum et pax a deo patre et christo iesu 
domino nostro. de quibus in hoc eodem propheta legimus: quam speciosi 
pedes euangelizantium pacem. quidam hunc locum ad ecclesias referunt, 
quod custodiantur quidem a deo; sed multi in eis fructus non faciant; et
 propterea boni doctoris succendantur ardoribus, ut clamitent et 
confiteantur errorem suum, et postea pacem faciant deo, qui uere 
appellentur filii iacob.
</font></p><p><font size="2">qui egrediuntur de radice iacob, florebit et germinabit israel; 
et implebunt faciem orbis semine. lxx: qui ueniunt filii iacob, 
germinabit et florebit israel; et implebit orbem terrarum fructus eius. 
postquam apostoli in toto orbe euangelium praedicantes, dixerint: 
faciemus pacem christo, pacem faciemus ei, qui in excelsis fuerint de 
semine iacob, et in apostolicam peruenerint dignitatem, appellabuntur 
filii iacob. tunc germinabit et florebit israel, uidens doctrina 
filiorum suorum uniuersum orbem esse completum, et attulisse fructus 
uberrimos, quos in iudaea manens non attulerat.
</font></p><p><font size="2">numquid iuxta plagam percutientis se, percussit eum; aut sicut 
occidit interfectos eius, sic occisus est? locus iste dupliciter 
intellegitur. aut contra hierusalem, ut dicat eam non ita a deo esse 
percussam, ut ipsa percussit christum et apostolos eius; aut contra 
gentium multitudinem, quod illis persequentibus et effundentibus 
sanguinem christianum, apostoli et apostolici uiri nihilominus salutis 
eorum curam habuerint et reconciliauerint eos deo.
</font></p><p><font size="2">in mensura contra mensuram cum abiecta fuerit iudicabis eam. lxx:
 rixans et exprobrans emittet eos. iuxta hebraicum hic sensus est: sicut
 fecit hierusalem, sic recipiet, et iuxta mensuram qua mensa est, 
remetietur ei. tunc que cumulatam mensuram recipiet, quando iudicii 
tempus aduenerit et abiecerit eam deus. iuxta lxx pendet ex superioribus
 quod dicitur. non enim israel sicut percussit, percutietur; nec sicut 
interfecit, interficietur qui iurgabat contra apostolos, et exprobrabat 
doctoribus suis, et praecipiebat ne in nomine christi loquerentur. 
propterea dominus abiciet eos, et de suo expellet grege.
</font></p><p><font size="2">meditatus est in spiritu suo duro per diem aestus. lxx: nonne tu 
eras qui meditabaris spiritu duro interficere eos, spiritu furoris? 
iuxta hebraicum hoc dicitur: in mensura qua mensa est, hierusalem 
recipiet; propterea deus in spiritu suo duro atque uehementi meditatus 
est, siue locutus contra eam in die aestus, hoc est in persecutionis 
tempore, quando ardentior indignationis dies est atque poenarum.
iuxta lxx, ad ipsam dicitur hierusalem, siue ad israel: nonne tu eras 
quae in spiritu tuo durissimo atque crudeli, et in furore blasphemiarum 
tuarum, apostolos domini atque doctores interficere cupiebas?
</font></p><p><font size="2">idcirco super his dimittetur iniquitas domui iacob, et iste omnis
 fructus, ut auferatur peccatum eius, quia posuit omnes lapides altaris 
sicut lapides cineris allisos; non stabunt luci et delubra. lxx: 
propterea auferetur iniquitas iacob, et haec erit benedictio eius cum 
abstulero peccatum eius, quando posuerit omnes lapides ararum contritos 
quasi cinerem comminutum, et non perseuerabunt arbores eorum, et idola. 
causas reddit cur postquam iudaei in dominum miserint manus, ueniam 
consequantur, si uoluerint agere paenitentiam, ut impleatur saluatoris 
oratio: pater, ignosce eis; quod enim faciunt, nesciunt. propterea, 
inquit, dimittetur iniquitas domui iacob et auferetur peccatum eius, ut 
mereatur benedictionem dei, qui sibi maledictionem fuerat imprecatus, 
dicens: sanguis eius super nos, et super filios nostros, quia per 
apostolos de stirpe israel in toto orbe euangelium seminabitur, et 
destruetur idololatria, et comminuentur arae usque ad puluerem, 
succidentur luci, delubra corruent, et dei unius sub mysterio trinitatis
 notitia praedicabitur
</font></p><p><font size="2">ciuitas enim munita desolata erit; speciosa relinquetur, et 
dimittetur quasi deserta. ibi pascetur uitulus, et ibi accubabit et 
consumet summitates eius. lxx: idola eorum succidentur, quasi lucus, et 
longe habitans grex dimittetur sicut grex derelictus, et erit multo 
tempore in pascua, et ibi requiescent greges, et post multum tempus non 
erit in ea omne uiride, quia exsiccatum est. hierusalem ciuitas quondam 
firma atque munita, quia non suscepit patrisfamilias filium, sed dixit: 
uenite, occidamus eum, quia iste heres est et nostra erit hereditas, 
desolata erit. et quae quondam fuit speciosa, de qua et in hiezechiele 
dicitur: similam et mel et oleum comedisti, et speciosa facta es 
uehementer nimis, et in qua habitat ille de quo scriptum est: speciosus 
forma prae filiis hominum. relinquetur et dimittetur quasi desertum, 
dicente domino ad apostolos: surgite, abeamus hinc. ibi pascetur 
uitulus, romanus exercitus, de quo et in alio loco sub nomine apri 
dictum est: uastabit eam aper de silua; et singularis ferus depastus est
 eam. et ibi accubabit et consumet summitates eius sub metaphora uineae 
et propaginum eius, ut nihil in ea uiride, nihil remaneat flagellorum, 
sed omnia consumat inimicus. iuxta lxx, quia non receperunt pastorem 
bonum, propterea erunt quasi grex derelictus, et patebunt morsibus 
bestiarum; et nihil in eis uiride remanebit, quia siccitas omnia 
possidebit.
</font></p><p><font size="2">in siccitate messis illius conterentur mulieres uenientes et 
docentes eam. non est enim populus sapiens; propterea non miserebitur 
eius qui fecit eum. et qui formauit eum, non parcet ei. lxx: mulieres 
uenientes a spectaculo, uenite; non est enim populus habens 
intellegentiam; propterea non miserebitur eorum qui fecit eos; et qui 
formauit eos, non parcet. hoc quod dicitur: in siccitate messis illius 
conterentur, pro quo septuaginta interpretati sunt: non erit in ea 
quicquam uiride, quia exaruit, iuxta hebraicum sequentibus copulatur; 
iuxta lxx, priori sensui. dicamus ergo primum iuxta hebraicum. cum 
siccitatis et messionis hierusalem, et ut apertius loquar, uastitatis 
tempus aduenerit, de toto orbe synagogarum turba concurret, ut plangant 
hierusalem et mala illius consolentur. siue aperte de mulieribus 
loquitur, quae nudatis pectoribus, sanguinantes feriunt lacertos, et 
implebitur domini uaticinium: filiae hierusalem, nolite me flere, sed 
plangite super uos et super filios uestros. magna que infelicitas 
populi, a mulieribus lamentationis carmina discere; sicut reprehensio 
fuit populi israel, quando in iudicum libro in manu mulieris debborae 
fecit salutem dominus, et tempore uicinae captiuitatis, tacentibus 
uiris, holda mulier prophetauit. propterea autem mulieres longo 
conterentur itinere, imbecillitate, fame et squalore confectae, et 
docebunt populum miserabilem, quia non est populus sapiens, nec 
intellexit creatorem suum, qui neglectus ab eis atque contemptus non 
miserebitur facturae, et non parcet creaturae suae. iuxta lxx, de maria 
dicitur magdalene, et alia maria, et ceteris mulieribus, quae primum 
uiderunt dominum resurgentem, et tenuerunt pedes eius, et ab eo audire 
meruerunt: nolite timere. ite, nuntiate fratribus meis ut uadant in 
galilaeam, et ibi me uidebunt. de istis mulieribus, multo priusquam 
nascerentur, propheticus sermo praenuntiat, et uocat eas a spectaculo 
dominicae passionis et resurrectionis, ut euangelium praedicent, et, 
iuxta hebraicum, doceant hierusalem siue terram israel, quod iste sit 
dominus et deus. populo enim israel non habente sapientiam illo tempore,
 quando passus est dominus, et impletum est uaticinium prophetale: 
saluum me fac, domine, quoniam defecit sanctus. et: omnes declinauerunt,
 simul inutiles facti sunt; non est qui faciat bonum, non est usque ad 
unum. uocantur mulieres de spectaculo, ut quod ipsae uiderunt apostolis 
nuntient.
israel autem de quo dictum est: israel non cognouit me, et populus meus 
non intellexit; clementissimum creatorem et factorem suum prouocauit in 
amaritudinem, ut nequaquam eius misereatur. haec pie quidem dicuntur; 
sed quomodo cum ceteris congruant, et consummationis mundi temporibus 
coaptentur, difficilis interpretatio est.
</font></p><p><font size="2">et erit in die illa, percutiet dominus ab alueo fluminis usque ad
 torrentem aegypti. lxx: et erit in die illa, concludet dominus a fossa 
fluminis usque ad rhinocoruram. nisi iunxisset in die illa, per quod 
docemur, ea quae dicturus est superioribus copulanda, poteramus quasi 
proprium capituli huius sensum exponere; nunc autem ad superiora 
referenda sunt omnia. quoniam ciuitas munita desolata erit, et speciosa 
quondam relinquetur quasi desertum, et ibi uitulus accubabit et consumet
 propagines uineae, et omnia siccabuntur, quoniam non est populus habens
 intellectum, et propter stultitiam eius nullam a creatore suo 
misericordiam consecutus est, idcirco percutiet, siue concludet dominus 
ab alueo uel riuo fluminis usque ad torrentem aegypti, ut in uniuersa 
iudaea, quae quondam repromissionis terra fuit, nullus reperiatur sermo 
doctrinae, nihil scientiae scripturarum, de quibus et apostolus 
loquitur: ut non attendamus iudaicis fabulis et mandatis hominum, qui 
auertuntur a ueritate. et iterum: sunt enim multi et non subdidi ac 
uaniloqui, et seductores, quos oportet redarguere, praecipue ex 
circumcisione. alueum autem, siue riuum fluminis iuxta historiam 
euphratem possumus dicere, sicut et in septuagesimo primo psalmo 
scriptum est: dominabitur a mari usque ad mare, et a flumine usque ad 
finem orbis terrae. alii iordanem putant. et hoc notandum, quod in 
iudaeae terminis, fluuius appelletur; in aegypti finibus, torrens, qui 
turbidas aquas habet, et non perpetuas. pro torrente aegypti, lxx 
rhinocoruram transtulerunt, quod est oppidum in aegypti palaestinae que 
confinio, non tam uerba scripturarum, quam sensum uerborum exprimentes. 
quod autem nos diximus percutiet, pro quo lxx sumphraxei~g, id est 
concludet, transtulerunt, aquila et theodotio, rhabd�sei~g interpretati 
sunt, quod siue uirga percutiet, siue ad uirgam recensebit numerum 
gregis sui, intellegi potest: ut non in malam, sed in bonam partem 
accipiatur.
</font></p><p><font size="2">et uos congregabimini unus et unus, filii israel. lxx: uos autem 
congregate unum et unum, filios israel. o filii israel, pro quo 
interpretatus est symmachus domus israel: percussis aduersariis uestris a
 riuo fluminis, usque ad torrentem aegypti, id est ab euphrate usque ad 
nilum, uos uel ipsi congregabimini ad fidem domini unus et unus, quia 
iudaeorum turba non credidit, per quod significat, paucos ex iudaeis in 
saluatorem dominum credituros. uel certe, o apostoli et apostolici uiri,
 iudaeorum multitudine non credente, uos de toto orbe, quos potueritis, 
quasi oues morbidas referte ad caulas domini, et congregate eas cum 
gentium populo, ut impleatur illud, quod paulus apostolus et barnabas 
loquuntur ad iudaeos: uobis quidem primum oportebat annuntiare uerbum 
dei: sed quia indignos uos iudicastis salute, ecce conuertimur ad 
gentes.
</font></p><p><font size="2">et erit in die illa, clangetur in tuba magna; et uenient qui 
perditi fuerant de terra assyriorum et qui eiecti erant in terram 
aegypti; et adorabunt dominum in monte sancto in hierusalem. lxx: et 
erit in die illa, canent tuba magna; et uenient qui perierant in regione
 assyriorum, et qui perierant in aegypto: et adorabunt dominum super 
montem sanctum in hierusalem. in hoc loco iudaei cassa sibi uota 
promittunt, quod in consummatione mundi, quando [antichristus, ut 
dicitur] �leimmenos~g suus uenerit, de assyriis et de terra aegypti 
dispersus populus congregetur, et ueniat in hierusalem, et aedificato 
templo, adoret dominum deum suum. quod secundum litteram omnino stare 
non potest. neque enim de assyriis tantum et de aegypto, sed de toto 
orbe terrarum, qui in christum credituri sunt, uocabuntur. ergo hoc 
significat, quod in nouissima tuba, iuxta apostolum paulum, omnes qui 
perierant in assyriis et in aegypto ad dominum ueniant. nec dixit omnes 
filios israel, sed omnes qui perierant, per quod significat gentium 
multitudinem, quod et idololatriae, et magicis, ac philosophiae artibus 
obligati, ueniant ad fidem christi, et adorent eum in ecclesia. tuba 
autem magna potest intellegi sermo euangelicus, de quo et in hoc eodem 
propheta legimus: super montem excelsum ascende, qui euangelizas sion; 
exalta uocem tuam, qui euangelizas hierusalem. mons ergo sanctus et 
hierusalem illa est, de qua saepe diximus: accessistis ad sion montem et
 ciuitatem dei uiuentis, hierusalem caelestem, et multorum angelorum 
milia; et ecclesiam primitiuorum, qui scripti sunt in caelis. hucusque 
de consummatione mundi dictum est ab eo loco in quo exponere coepimus: 
ecce dominus dissipabit terram, et nudabit eam, quod praesenti uolumine 
continetur. nunc adiuuante, immo inspirante nobis christo, transeamus ad
 nonum, quod alterius prophetiae habebit exordium.
</font></p><h3><a name="TOC-LIBER-9"></a><font size="2">LIBER 9</font></h3>
<p><font size="2">uariis molestiis occupati, explanationes in esaiam prophetam per 
interualla dictamus. unde expleto octauo uolumine, nunc post aliquantum 
temporis spatium transimus ad nonum, non absque morsu et 
obtrectationibus inuidorum, qui ignorantes quid audiant, quid loquantur,
 de eo audent iudicare quod nesciunt, et ante despiciunt quam probent, 
eruditos que se aestimant et disertos, si de cunctis scriptoribus 
detrahant. quorum liuorem et mussitationem garrulam contemnentes, dei 
poscamus auxilium, et psalmistae imprecatione dicamus: dissipa gentes 
quae bella uolunt.
domini enim locus in pace est, quae exsuperat omnem sensum. quam et 
propheta desiderat clamitans: domine deus noster, pacem da nobis; omnia 
enim reddidisti nobis. sed iam proponamus esaiae capitulum, et cum moyse
 ingrediamur nubem et caliginem, ut clarificetur uultus noster, et, 
iuxta hebraicum, cornuta sit facies. audiantur que et rutilent tonitrua 
et fulgura, quae plebs uilior uidere non potuit.
</font></p><p><font size="2">28. uae coronae superbiae ebriis ephraim et flori decidenti 
gloriae exsultationis eius, qui erant in uertice uallis pinguissimae, 
errantes a uino. ecce ualidus et fortis domini, sicut impetus grandinis 
turbo confringens; sicut impetus aquarum multarum inundantium et 
emissarum super terram spatiosam. pedibus conculcabitur corona superbiae
 ebriorum ephraim. et erit flos decidens gloriae exsultationis eius, qui
 est super uerticem uallis pinguium, quasi temporaneum ante maturitatem 
autumni, quod cum aspexerit uidens, statim ut manu tenuerit, deuorabit 
illud. lxx: uae coronae iniuriae mercenarii ephraim; flos cadens de 
gloria super uerticem montis pinguis, qui ebrii estis absque uino. ecce 
fortis et durus furor domini, sicut grando quae fertur in pronum, non 
habens umbraculum, quae uiolenter decidit sicut aquarum multitudo 
trahens humum, et faciens sibi spatium. manibus et pedibus conculcabitur
 corona iniuriae mercenarii ephraim. et erit flos qui decidit de spe 
gloriae in summitate montis excelsi, sicut praematura ficus, quam qui 
uiderit, antequam sumat manu, cupiet eam deuorare. dicamus primum iuxta 
historiam, deinde iuxta tropologiam, et ad extremum iuxta uaticinium 
prophetale. loquitur sermo diuinus aduersum decem tribus quae regnabant 
in samaria, et propter ieroboam, qui de tribu ephraim fuit, 
appellabantur ephraim. et uocat eos coronam superbiae, quia comparati 
duabus tribubus, quae appellabantur iuda, sublimiores erant et numero et
 robore. ebrios que eos dicit ephraim, qui suum non intellegant 
creatorem, sed pro domino adorent uitulos aureos in dan et bethel. isti 
quondam in flore fuerunt domini, et in gloria, quando regebantur a dauid
 et salomone, et in duodecim tribubus erant adorantes deum in templo 
hierusalem, qui fuerunt in uertice uallis pinguissimae, quod hebraice 
dicitur gessemanim; significat autem locum ubi traditus dominus est; 
super cuius uallis uerticem templum domini situm est. isti inebriati 
sunt uino erroris et amentiae, quod eis miscuit ieroboam. quapropter 
poenam illis dominus comminatur, quod sicut grandinis turbo uniuersa 
confringit, et impetus aquarum inundantium quidquid obuium inuenerit, 
rapit. sic ab assyriorum deleantur exercitu, et quod reliquum fuerit, in
 montes siue urbes mediae transferatur. comparat autem gloriam decem 
tribuum coronae uariorum florum, quae tantam habuerit pulchritudinem, ut
 quomodo si quis antequam aestas ueniat et autumnus, prodromon~g ficum 
uidens in arbore, statim ut manu tenuerit, deuorat: sic et decem tribus 
cum assyrius uiderit, uastet et deuoret, et nihil omnino pristini populi
 relinquat in samaria. hoc breuiter iuxta historiam dictum sit. 
transeamus ad allegoriam. secundum expositionem osee prophetae, in quo 
ephraim et ioseph et samariam et decem tribus, quae scissae sunt a 
corpore duodecim tribuum, et templum domini reliquerunt, retulimus ad 
haereticos, qui uere iuxta septuaginta editionem, corona iniuriae sunt, 
dominum blasphemantes, et omnia mercedis causa faciunt, et de gloria 
domini conciderunt. nec sequuntur tenuitatem mannae, et humilitatem 
ecclesiasticam; sed in monte pinguissimo uersantur ebrii absque uino. 
propterea fortis et durus furor domini, qui eos puniturus est, grandini 
praecipiti, quae non in tecta, sed in capita mortalium ruit, et multis 
aquarum inundationibus comparatur, quae quidquid obuium inuenerint, 
trahunt. haec corona iniuriae recte mercenarii appellantur ephraim, qui 
iuxta apostolum turpis lucri gratia, de flore et spe ac gloria pristinae
 fidei corruerunt, et uersantur in superbia, et dulcissimus cibus 
diaboli sunt, qui eos cotidie deuorat. secundum prophetiam illud 
possumus dicere, quod coronam iniuriae uocet scribas et pharisaeos, qui 
dominum blasphemabant. et appellabantur mercenarii ephraim, propter 
iudam, qui de tribu ephraim et de uico eiusdem tribus iscarioth, dominum
 pretio uendidit, qui uere flos apostolicae gloriae cecidit super montem
 pinguissimum, de quo dictum putamus: manducauit et bibit iacob, et 
saturatus est et impinguatus, et recalcitrauit dilectus. siue iuxta 
hebraicum: super uallem pinguium, id est gessemanim, in qua etiam nomen 
loci significatur, in quo iudas dominum tradidit.
uallis autem pinguis, siue pinguium dicitur, propter ubertatem, et 
scribas et pharisaeos qui ibi dominum comprehenderunt, de quibus in 
psalmo scriptum est: tauri pingues obsederunt me. haec uallis pinguium, 
id est gessemanim, in hoc capitulo secundo appellatur; et miror quomodo 
lxx primum eam dixerint: montem pinguem, et postea montem excelsum. 
ebrius autem fuit proditor non uino, sed auaritia et furore aspidum 
insanabili, et diaboli cibo, qui post buccellam intrauit in eum, et 
penitus deuoratus est, quia oratio eius uersa est in peccatum, et ne 
paenitentia quidem eius fructum salutis habuit. uerbum hebraicum 
sacchore ambiguum est, et uel ebrios, uel mercenarios sonat. unde et 
issachar interpretatur: est merces; et sachar methusma~g, id est 
ebrietas, ceteri que ebrios; soli lxx mercenarios transtulerunt.
</font></p><p><font size="2">in die illa erit dominus exercituum, corona gloriae, et sertum 
exsultationis residuo populi sui, et spiritus iudicii sedenti super 
iudicium, et fortitudo reuertentibus de bello ad portam. uerum hi quoque
 prae uino nescierunt et prae ebrietate errauerunt, sacerdos et propheta
 nescierunt. prae ebrietate absorpti sunt a uino, errauerunt in 
ebrietate; nescierunt uidentem, ignorauerunt iudicium, siue mirabiliter.
 omnes enim mensae repletae sunt uomitu sordium que ita ut non esset 
ultra locus. lxx: in die illa erit dominus sabaoth corona spei, quae 
compacta est gloriae reliquiis populi. relinquentur in spiritu iudicii 
super iudicium, et fortitudinem uetans interficere, isti enim uino 
decepti sunt; errant propter siceram; sacerdos et propheta exciderunt 
mente propter siceram; absorpti sunt propter uinum, uacillauerunt, 
propter ebrietatem sicerae errauerunt, hoc est phasma~g; maledictio 
comedet hoc consilium; siquidem istud consilium propter auaritiam est. 
postquam omnis terra samariae, id est decem tribuum, assyrio fuerit 
inundante deleta, et conculcata pedibus corona superbiae ebriorum 
ephraim, et in modum ficus temporaneae deuorata, tunc residui populi 
israel, hoc est duarum tribuum, iudae et beniamin, ipse dominus erit 
corona uictoriae; et spiritus iudicii sedenti super iudicium, haud 
dubium quin ezechiae regi iudae; et fortitudo eorum, qui cuncta regione 
populata, de proelio reuertentes, se urbe clauserunt. quod in hoc eodem 
propheta lecturi sumus, quando centum octoginta quinque milia armatorum 
de assyriorum exercitu angelo percutiente deleta sunt. uerum hi quoque, 
id est iudas et beniamin, inebriati sunt uino idololatriae, et contempta
 religione templi, daemonum simulacra uenerati et nescierunt uidentem 
dominum, qui cuncta considerat. omnes enim mensae eorum, et uniuersa 
religio repletae sunt uomitu sordium que ut non solum in templo, sed in 
uertice montium et nemorosis locis idololatriae sordibus cuncta 
complerent, et dominus in eis non haberet habitationis locum. hoc iuxta 
litteram dictum sit. porro iuxta tropologiam, priorem sequamur 
intellegentiam, nec intactos lxx interpretes relinquamus. haereticis 
enim ore diaboli deuoratis, qui montem superbiae pinguissimum 
conscenderunt, dominus erit corona gloriae, his qui in ecclesia 
commorantur, et ad multitudinem plurimorum errantium comparati, parui 
sunt numero. erit autem in spiritu iudicii super iudicium, quia lauabit 
dominus sordes filiorum et filiarum sion spiritu iudicii. si quis autem 
sanguinem habuerit, nequaquam spiritu iudicii, sed combustionis igne 
purgabitur, erit que populo fortitudo, et prohibebit eum interfici ab 
his qui uino draconum inebriati sunt, et errauerunt propter siceram. 
saepe diximus esse uinum, quod de uineis fit. siceram autem omnem 
potionem, quae inebriare potest, et statum mentis euertere, quam proprie
 aquila ebrietatem transtulit, siue illa frumento siue hordeo siue 
millio, pomorum que succo et palmarum fructu, et alio quolibet genere 
conficiatur. igitur sacerdotes et prophetae haereticorum exciderunt 
mente propter siceram, et absorpti sunt propter uinum, quales fuerunt 
prisca et maximilla earum que princeps montanus; et quid dicerent, 
nesciebant. uino inebriantur, quando scripturas sanctas male intellegunt
 atque peruertunt. sicera, quando saeculari abutuntur sapientia et 
dialecticorum tendiculis, quae non tam uincula sunt appellanda, quam 
phasmata, id est umbrae quaedam et imagines, quae cito pereunt atque 
soluuntur. istius modi consilium maledictio possidebit, qui quaestum 
putant esse pietatem, et cuncta faciunt propter auaritiam. de hoc 
phasmate et apostolus loquebatur: attendentes spiritibus erroris, et 
doctrinis daemoniorum, in hypocrisi loquentium mendacium. tertia 
explanatio est, quod postquam dominus scribas pharisaeos que subuerterit
 et socium eorum iudam proditorem, qui ab initio fur fuerat, loculos 
enim pecuniae pauperum ipse portabat, tunc sit in spem et in gloriae 
coronam his qui de iudaeis in dominum crediderint, haud dubium quin 
apostolos significet, quos ad praedicationem euangelii reseruarit, et 
non statim permiserit pro christo sanguinem fundere. omnes enim scribae 
et pharisaei uino et sicera, de quibus supra diximus, inebriati sunt, 
tam sacerdotes quam pseudoprophetae. sed tendiculae eorum atque insidiae
 fuere pro nihilo, quia et iudas ipse qui prodidit, fecit propter 
pecuniam, et sacerdotes, qui proditorem pecunia corruperunt propter 
metum abiectionis suae.
ipse enim flagellum de funiculis faciens, eiecit de templo eos qui 
uendebant boues et oues, et cathedras uendentium columbas, et 
nummulariorum mensas sua auctoritate subuertit, dicens ad eos: scriptum 
est: domus patris mei, domus orationis uocabitur, uos autem fecistis eam
 domum negotiationis, siue speluncam latronum. iuxta anagogen illud 
hebraicum, in quo diximus: omnes enim mensae eorum repletae sunt uomitu 
sordium que ita ut non sit ultra locus, ad haereticos et ad scribas et 
pharisaeos sic referri potest, ut uniuersam doctrinam eorum et cuncta 
mysteria dicamus uomitu plena et sordium, dum scripturarum sanctarum non
 digerunt cibos, nec uniuerso corpori faciunt esse uitales; sed 
immaturos et fetentes egerunt, ita ut nullum in eis deus reperiat locum.
 miror autem quid uoluerit theodotio, ut pro uerbo hebraico quod dicitur
 cisoa, pro quo aquila interpretatus est: uomitum sordium, et symmachus 
tantum uomitum, ille diceret emeton~g dusalias~g, id est uomitum 
dysaliae, quod uerbum ubi apud graecos lectum sit, inuenire non potui, 
nisi forte nouae rei nouum finxerit nomen. siquidem et apud hebraeos 
compositum est, quia uomitus dicitur ci et soa, sordidus. quidquid 
igitur nauseam facit et uomitum, dusalia~g appellari potest.
</font></p><p><font size="2">quem docebit scientiam, et quem intellegere faciet auditum? 
ablactatos a lacte, auulsos ab uberibus, quia manda, remanda; manda, 
remanda; exspecta, reexspecta; exspecta, reexspecta; modicum ibi, 
modicum ibi. in loquela enim labii et in lingua altera loquetur ad 
populum istum, cui dixit: haec est requies mea; reficite lassum, et hoc 
est meum refrigerium, et noluerunt audire. et erit eis uerbum domini: 
manda, remanda; manda, remanda; exspecta, reexspecta; exspecta, 
reexspecta; modicum ibi, modicum ibi; et uadant et cadant retrorsum, et 
conterantur, et illaqueentur et capiantur. lxx: cui annuntiabimus mala, 
et cui annuntiabimus nuntium? qui ablactati sunt a lacte; qui abstracti 
ab ubere. tribulationem super tribulationem exspecta; praestolare spem 
super spem; adhuc parum, adhuc parum; propter irrisionem labiorum, 
propter linguam alteram qua loquentur populo huic dicentes eis. haec est
 requies esurienti, et haec contritio, et noluerunt audire. et erit eis 
sermo domini: tribulatio super tribulationem; exspecta, exspecta; spes 
super spem; adhuc parum, adhuc parum; et uadant et cadant retrorsum, et 
conterantur, et periclitentur, et capiantur. quis, inquit, dignus est 
doctrina domini, qui uerbis saluatoris dicentis: qui habet aures 
audiendi audiat, ut quod auribus hauserit, corde intellegat? quinam illi
 sint, sequens uersus ostendit: ablactati a lacte, auulsi ab ubere, qui 
nequaquam lacte nutriuntur infantiae, sed solido uescuntur cibo; qui 
auulsi sunt ab ubere cum isaac, propter quam laetitiam fecit abraham 
grande conuiuium. hi meruntur domini audire mysteria, et intellegere 
quae sacerdos et propheta nesciunt, inebriati et absorpti a uino, qui 
errauerunt et nescierunt uidentem, quia omnes mensae eorum repletae sunt
 uomitu sordium que qui prophetis uentura annuntiantibus, et nisi 
fecissent quae praecepta erant, tormenta minitantibus, solebant dicere 
subsannantes: manda, remanda; manda, remanda, id est: praecipe, 
praecipe, impera quae facere debeamus, cum que abuterentur dei 
patientia, qui differt iram, ut praebeat misericordiam; qui solebant 
etiam hoc ex persona prophetarum ludentes dicere: exspecta paulisper, 
exspecta modicum, uenient quae futura praediximus. haec autem uniuersa 
loquebantur in populo, quia dei sermonibus non credebant. statim que 
infert propheta: nequaquam uobis deus his uerbis loquetur, ut praecipiat
 quid facere debeatis, et praestolemini quae uentura sunt, sed loquetur 
uobis in furore praesenti, qui prius dixerat ad populum: haec est 
requies mea, reficite lassum, multo tempore laboraui, in nullo inueni 
requiem. uulpes foueas habent, et uolucres caeli nidos; filius autem 
hominis non habet ubi caput suum reclinet. et hoc est meum refrigerium, 
ut in uobis aliquando requiescam. qui noluerunt audire, et mea monita 
contempserunt; quamobrem quod solebant ludentes dicere prophetis: manda,
 remanda; manda, remanda; exspecta, reexspecta; exspecta, reexspecta; 
modicum ibi, modicum ibi, et irridere patientiam meam, cum me 
arbitrantur minitari, quae numquam facturus sim. sentiant rebus expleri,
 ut uadant in interitum, et cadant retrorsum opisthoton�i~g insanabili; 
numquam que ad priora proficiant nec possint cum apostolo dicere: 
praeteritorum obliti, ad ea quae priora sunt extendimur; sed conterantur
 et illaqueentur, et uel a babylonio, uel a romano capiantur exercitu. 
pro eo quod nos diximus: manda, remanda; manda, remanda; exspecta, 
reexspecta; exspecta, reexspecta; modicum ibi, modicum ibi, in hebraeo 
sic scriptum est: sau lasau, sau lasau; cau lacau, cau lacau; zer sam, 
zer sam; his que uerbis abuti solet immundissima haeresis apud simplices
 quosque atque deceptos, ut terrorem faciat nouitate sermonum, quod 
scilicet qui haec uerba cognouerit, et in coitu eorum meminerit, absque 
ulla dubitatione transeat ad regna caelorum. legimus in apostolo: in 
aliis linguis, et in labiis aliis loquar populo huic, et nec sic 
exaudient me, dicit dominus. quod mihi uidetur iuxta hebraicum de 
praesenti sumptum capitulo; et hoc in ueteri obseruauimus testamento, - 
absque paucis testimoniis, quibus lucas solus abutitur qui magis graecae
 linguae habuit scientiam, ubicumque de ueteri instrumento quid dicitur 
-, non eos iuxta septuaginta, sed iuxta hebraicum ponere, nullius 
sequentes interpretationem, sed sensum hebraicum cum suo sermone 
uertentes, symmachus, theodotio et lxx de hoc loco diuersa senserunt, et
 quia longum est de omnibus dicere, lxx interpretes, qui leguntur in 
ecclesiis, breuiter transcurramus. reiecto populo iudaeorum, 
sacerdotibus et prophetis, qui inebriati sunt sicera, et errauerunt et 
maledictio comedit consilium eorum, quod inierunt propter auaritiam, cui
 annuntiabimus futuras pro christo tribulationes? cui mala pro quibus 
paratur corona uirtutum? utique his qui ablactati sunt a lacte, qui 
auulsi sunt ab ubere, haud dubium quin apostolos significet: 
tribulationem super tribulationem exspecta. loquitur autem ad chorum 
apostolorum omnium que credentium, ut non ad unam, sed ad multas se 
paret tribulationes, ut cum tribulatus fuerit atque depressus, rursum 
speret, et spem super spem habeat. quod si paululum tardauerint quae 
promissa sunt, non sit incredulus.
modicum enim paruulum que et uenient quae promissa sunt. etenim 
tribulatio patientiam operatur; patientia probationem; probatio spem; 
spes autem non confundit. et haec ipsa tribulatio geminabitur 
detractione labiorum, et blasphemiis persequentium, quibus aduersus dei 
populum rabido ore desaeuiunt. porro apostoli et apostolici uiri 
loquentur ad populum iudaeorum, dicentes: haec est requies esurienti 
iustitiam, et haec contritio et angustia quae ducit ad uitam. illis haec
 praedicantibus, audire impii noluerunt. unde hoc quod ad dei populum 
dicebatur: tribulationem sustine, tribulationem sustine; exspecta spem, 
exspecta spem; adhuc modicum, adhuc modicum, illis uertetur in poenam, 
qui audire sermonem domini noluerunt, ut corruant et uadant retrorsum, 
et in periculum obsidionis ac mortis incurrant, et absque ullo 
miseriarum fine capiantur. quod autem uerbum hebraicum dea, quod omnes 
uerterunt scientiam, soli septuaginta mala interpretati sunt, error 
perspicuus est. prima enim littera daleth uel res paruo apice 
distinguuntur, si ergo legatur dea, scientiam sonat; si rea, malitiam; 
non a malo, quod contrarium bono est, sed ab angustia.
</font></p><p><font size="2">propter hoc audite uerbum domini, uiri illusores, qui dominamini 
super populum meum, qui est in hierusalem. dixistis enim: percussimus 
foedus cum morte, et cum inferno fecimus pactum; flagellum inundans cum 
transierit, non ueniet super nos, quia posuimus mendacium spem nostram, 
et mendacio protecti sumus. lxx: propterea audite uerbum domini, uiri 
tribulati et principes populi huius, qui est in hierusalem. quia 
dixistis: fecimus testamentum cum inferno, et cum morte pactum; 
tempestas transiens si irruerit, non ueniet super nos, quoniam posuimus 
mendacium spem nostram, et mendacio protegemur. quod supra diximus cum 
irrisione solitos principes iudaeorum prophetis dicere: manda, remanda; 
exspecta, reexspecta, et cetera his similia, per quae ostenditur 
nequaquam eos prophetarum credidisse sermonibus, sed prophetiam eorum 
habuisse despectui; praesens ostendit capitulum, per quod appellantur 
uiri illusores. sunt autem scribae et pharisaei qui dominantur super 
populum dei in hierusalem, quos lxx uocant uiros tribulatos et principes
 populi hierusalem. dixerunt enim non sermone, sed opere: sumus sicut et
 ceterae nationes; habemus pactum et foedus cum inferno et cum morte; 
semel salutem desperauimus. certe captiuitas longo post tempore uentura 
est, dicentibus uobis: adhuc modicum, adhuc modicum: exspecta, rursus 
exspecta. ergo cum mortui fuerimus, hoc flagellum captiuitatis et hanc 
tempestatem non sentiemus. semel enim mendacio credidimus, hoc est, 
frustra spem habuimus in deo et in lege eius. et ideo mendacio protecti 
sumus, quia mortui imminentem captiuitatem declinauimus. uerbum 
hebraicum sot, aquila et symmachus flagellum, lxx tempestatem 
interpretati sunt; chasab quoque omnes mendacium transtulerunt, in quo 
sperauerunt iudaei, cuius iuxta euangelistam ioannem, pater est 
diabolus.
</font></p><p><font size="2">idcirco haec dicit dominus deus: ecce ego mittam in fundamentis 
sion lapidem probatum, angularem, pretiosum, fundatum fundamine; qui 
crediderit, non festinet. et ponam iudicium in pondere, et iustitiam in 
mensura; et subuertet grando spem mendacii, et protectionem aquae 
inundabunt. et delebitur foedus uestrum cum morte, et pactum uestrum cum
 inferno non stabit; flagellum inundans cum transierit, eritis ei in 
conculcationem. cum pertransierit, tollet uos, quoniam mane diluculo 
transibit in die et in nocte, et tantummodo sola uexatio intellectum 
dabit auditui. coangustatum est enim stratum, ita ut alter decidat; et 
pallium breue utrumque operire non potest. lxx: propterea sic dicit 
dominus: ecce ego immittam in fundamenta sion lapidem pretiosum, 
electum, angularem, honorabilem in fundamenta eius; et qui crediderit, 
non confundetur. et ponam iudicium in spem; misericordiam autem meam in 
pondere, et qui credunt frustra mendacio, quoniam non transibit per nos 
tempestas, et non auferet nobis testamentum mortis, et spes uestra ad 
infernum non permanebit. tempestas ueniens si transierit, eritis ei in 
conculcationem; cum transierit, tollet uos mane, mane pertransiet; die 
et nocte erit spes pessima. discite audire qui estis in tribulatione: 
non possumus pugnare, ipsi autem infirmi sumus ut congregemur. dixeram, 
inquit, uobis: audite uerbum domini, uiri illusores, siue tribulati 
principes populi mei, et nolite foedus habere cum morte, nec pactum cum 
inferno, qui contemnentes praecepta mea, posuistis mendacium spem 
uestram, et gloriantes, immo desperantes dicitis: mendacio protegemur.
idcirco misericors et miserator dominus, patiens et multum misericors, 
nolentibus uobis, in fundamenta sion lapidem electum et probatum, et 
pretiosum et angularem missurum esse se dicit. de quo et apostolus 
loquitur: quasi sapiens architectus fundamentum posui; et iterum: 
fundamentum enim aliud nemo potest ponere praeter id quod positum est, 
quod est christus iesus. iste lapis uere et secundo appellatur lapis, 
sicut et in leuitico homo, homo bis dicitur, et angularis lapis, quia 
circumcisionis et gentium populos copulauit, de quo et in psalmo 
dicitur: lapidem quem reprobauerunt aedificantes, hic factus est in 
caput anguli. isti sunt autem aedificantes et caementarii, qui nunc 
appellantur uiri illusores et principes populi qui est in hierusalem. de
 hoc lapide et in daniele legimus, quod excisus sit de monte sine 
manibus, et impleuerit uniuersum orbem; eo quod diuini germinis 
dispensatio humanum corpus assumpserit, et habitauerit in eo plenitudo 
diuinitatis corporaliter. super hunc lapidem, qui alio nomine appellatur
 petra, christus aedificauit ecclesiam, et firmo, iuxta hebraicum, 
fundauit fundamine, in quo qui crediderit, non confundetur, siue, iuxta 
hebraicum, non festinet; ne uidelicet tardus ei christi uideatur 
aduentus. si enim tardauerit iuxta abacuc, nemo desperet, quia ueniens 
ueniet, et sua promissa complebit. promittit quoque deus ponere se in eo
 iudicium ponderis: neque enim iudicat pater quemquam, sed omne iudicium
 tradidit filio. et iustitiam siue misericordiam in mensura, ut reddat 
unicuique secundum opera sua, et iustitiam ac misericordiam alterutro 
temperet, iuxta illud quod et in psalmis legimus: misericordia et 
ueritas obuiauerunt sibi; iustitia et pax deosculatae sunt se. spem 
quoque ait uestram atque mendacium, id est diabolum patrem omnis 
mendacii, suppliciorum meorum grando subuertet. et protectionem, sub qua
 uos tutos fore arbitrabamini, tempestas ualida et aquarum multitudo 
delebit, ita ut amicitia et foedus quod habebatis cum morte et cum 
inferno, hoc est cum diabolo, pereat in aeternum. et flagellum siue 
tempestas, de quo dixeratis: flagellum inundans cum transierit, non 
ueniet super nos; ueniet, et eritis ei in conculcationem, hoc est: omnia
 tormenta patiemini, quae uos putabatis desperationis animo nequaquam 
esse passuros. semper enim irruet uobis, et tam in prosperis quam in 
aduersis iram domini sentietis, et mors uos saeua populabitur. quid 
dicam de poenis? poenarum sola formido et tormentorum metus uos corriget
 ad salutem, et mala uestra intellegere faciet. cum que uexati fueritis,
 tunc scietis prophetas meos uera dixisse. quod que sequitur: 
coangustatum est enim stratum, ita ut alter decidat, et pallium breue: 
utrumque operire non potest, illum habet sensum quem in apostolo 
legimus: non potestis calicem domini bibere, et calicem daemoniorum. non
 potestis mensae domini esse participes, et mensae idolorum; et alibi: 
quae participatio iustitiae cum iniquitate? quae societas luci ad 
tenebras? quae conuentio christi ad belial? quae pars fideli cum 
infideli? qui consensus templo dei cum idolis? loquitur autem sub 
metaphora mariti pudicissimi, qui adulterae dicit uxori: unus lectulus 
me et adulterum te cum capere non potest, et pallium breue maritum et 
moechum cooperire non praeualet. o igitur hierusalem, ad quam et in 
hiezechiel sub persona uxoris loquitur fornicantis, et quam in osee 
principio scortum uocat et adulteram, si uis meis complexibus copulari, 
abice idola; si seruieris idolis, me habere non poteris. hoc iuxta 
hebraicum. porro quod in lxx legitur: discite audire qui tribulati 
estis: non possumus pugnare, ipsi autem infirmi sumus ut congregemur, 
quem sensum habeat, et quomodo superioribus copuletur, penitus ignoro. 
nisi forte ad principes populi loquatur sermo diuinus, et hortetur eos, 
ut spem habeant in deo, et non in morte atque inferno, et discant audire
 uaticinia prophetarum; illi que respondeant se pro infirmitate uirium 
aduersus contrarias potestates pugnare non posse, nec inter dei populum 
congregari.
</font></p><p><font size="2">sicut enim in monte diuisionum stabit dominus, sicut in ualle 
gabaon irascetur, ut faciat opus suum, alienum opus eius, ut operetur 
opus suum, peregrinum est opus ab eo. et nunc nolite illudere, ne forte 
constringantur uincula uestra. consummationem enim et abbreuiationem 
audiui a domino deo exercituum super uniuersam terram. lxx: sicut mons 
impiorum consurget dominus, et erit in ualle gabaon, cum furore faciet 
opera sua, amaritudinis opus et furor eius quasi alienis abutetur; et 
aliena amaritudo eius. et uos nolite laetari, ne confortentur uincula 
uestra, quia consummatas et abbreuiatas res audiui a domino deo sabaoth,
 quas facturus est super omnem terram. lapidem pretiosum in fundamentis 
sion positurum se dominus repromisit, ut subuerteret grando mendacium et
 impiorum spem; foedus que cum morte et pactum cum inferno tempestas 
ualida deleret.
quem quia suscipere illusores principes noluerunt, sicut quondam contra 
allophylos, regnante dauid, in monte diuisionum, qui hebraice 
appellabatur pharasim, dominus concidit aduersarios suos, unde et locus 
nomen accepit. et sicut in ualle gabaon, sub iesu principe, quando 
fiducia habitantis in se dei locutus est: stet sol in gabaon, et luna 
contra uallem aialon. et stetit sol spatio unius diei; multi que de 
alienigenis perierunt; sic contra impios et illusores irascetur dominus,
 ut faciat opus suum. non est enim opus domini perdere quos creauit; sed
 facere opus alienum, quod ad crudelitatem magis quam ad clementiam 
pertinet. rursum que id ipsum aliis uerbis repetit: ut operetur opus 
suum. non est opus eius punire peccantes, sed peregrinum, et alienum ab 
eo, ut puniat qui saluator est. quoniam igitur de patientia sua 
resurrecturus est dominus, et nequaquam parciturus, sicut non pepercit 
in monte pharasim, et in ualle gabaon. moneo uos, o uiri illusores, ut 
nequaquam rideatis de prophetis meis, et non putetis uentura quae 
nuntiant, ne si permanseritis in illudendo, constringantur uincula 
peccatorum uestrorum. funibus enim peccatorum suorum unusquisque 
constringitur, siue captiuitatis uobis tempus adueniat. siquidem quod 
dominus tanto tempore differebat uincula, captiuitatem atque supplicia, 
siue ultimum iudicii diem, iam rebus expleturus est, et consummaturus, 
et abbreuiaturus. itaque ego propheta quae a domino deo omnipotente 
futura cognoui super uniuersam terram, haec uobis nuntio, ut imminentem 
iram paenitentia praeueniatis. iuxta lxx ipse dominus quasi mons 
impiorum dicitur surrecturus et futurus in ualle gabaon, ut faciat opera
 sua, quae omnia unum opus est amaritudinis, quod nequaquam uideatur 
esse blasphemum. non enim dicit futurum dominum montem impiorum, sed 
quasi montem, qui impiis et sustinentibus uideatur esse grauissimus. 
quomodo si filius neglegens et alter aegrotus, patrem et medicum putent 
esse crudeles, si eos uerberibus atque cauterio disciplinae restituant 
sanitati. consurget enim dominus et erit in ualle gabaon, propter eos 
qui cum ob peccata in humili consistant loco, propter tumorem animi 
eriguntur in superbiam - gabaon enim collis interpretatur -, ut faciat 
opera sua quae sunt opera amaritudinis, quando cogitur mutare 
clementiam, et pro dulci amarus efficitur. igitur uos qui haec estis 
aliquando passuri, nunc nolite laetari illa laetitia qua gaudebat et 
diues in conuiuio purpuratus, et lazarum pauperem neglegens, ne forte 
fiant uestra uincula fortiora. quae enim facturus est dominus, et rebus 
suam sententiam completurus, haec ego et audiui, et uobis omnia 
nuntiaui. quod que intulit: supra omnem terram, iuxta historiam, iudaeae
 terminos intellege; iuxta anagogen, totius mundi.
</font></p><p><font size="2">auribus percipite et audite uocem meam; attendite et audite 
eloquium meum. numquid tota die arabit arans ut serat, proscindet et 
sarriet humum suam? nonne cum adaequauerit faciem eius, seret gith, et 
cyminum sparget, et ponet triticum per ordinem, et hordeum, et milium, 
et uiciam in finibus suis? et erudiet illum in iudicio; deus suus 
docebit illum, non enim in serris triturabitur gith, nec rota plaustri 
super cyminum circuibit; sed uirga excutietur gith, et cyminum baculo; 
panis autem comminuetur. uerum non in perpetuum triturans triturabit 
illum, neque uexabit eum rota plaustri, neque ungulis suis comminuet 
eum. et hoc a deo exercituum exiuit, ut mirabile faceret consilium, et 
magnificaret iustitiam. lxx: auribus percipite et audite uocem meam; 
attendite et audite sermones meos. numquid tota die arabit qui arat, aut
 sementem praeparabit antequam praeparet terram? numquid cum 
adaequauerit faciem eius, tunc seminabit gith et cyminum, et rursum 
seminabit triticum, et hordeum, et milium, et far in finibus tuis, et 
erudieris iudicio dei, et laetaberis? non enim cum duritia mundatur 
gith, neque rota plaustri circuit super cyminum; sed uirga excutitur 
gith, et cyminum cum pane comeditur. neque enim in sempiternum ego 
irascar uobis, nec uox amaritudinis meae conculcabit uos, et haec a 
domino sunt egressa portenta. inite consilium, exaltate uanam 
consolationem.
ad eosdem nunc etiam loquitur, quibus supra dixerat: audite uerbum 
domini, uiri illusores, qui dominamini super populum meum qui est in 
hierusalem. et praecipit eis, ut uocem eius audiant, et eloquium illius 
diligenter attendant. numquid, ait, agricola semper arabit, ut sementem 
iaciat? nonne prius proscindet humum, et uomere sulcos reuoluet, 
iacentes que glebas rastro franget et sarculo. ut cum adaequauerit 
superficiem terrae, et dura prius arua mollierit, tunc spargat gith, 
siue cyminum; serat que triticum, et hordeum, et milium, et far in 
finibus suis, iuxta uarietatem terrae et temporum; neque enim simul 
omnia seminantur. pro farre quod graeci zean~g uocant, quidam uiciam 
intellegunt. ipsum que agricolam, id est satorem, erudit deus 
naturaliter iudicio suo, et docet illum ut sciat quam cui sementi 
culturam adhibeat. denique cum metendi tempus aduenerit, gith et 
cyminum, quae infirmiora sunt semina, non rotis plaustrorum teruntur, 
quae in serrarum similitudinem ferreae circumaguntur et trahuntur super 
demessas segetes; sed uirga excutiuntur et baculo, quae uulgo flagella 
dicuntur. panis autem, id est triticum de quo efficitur panis, rotis 
ferreis teritur, et omnis eius stipula comminuitur in paleas. uerumtamen
 non semper uexatur et teritur, nec omni tempore rotarum ungulis 
comminuitur; pro quibus in hebraico dicitur equis earum, ut quia ungulas
 rotarum dixerat, metaphoram seruaret in reliquis. quidam uolunt ex eo 
quod ungulas et equos nominauit, ostendi equarum greges, qui ad terenda 
frumenta areis immitti soleant. sed non poterat scriptura dicere, quod 
iudaea prouincia non habebat. hoc autem, id est ut gith et cyminum uirga
 excutiantur et baculo, frumentum hordeum que et far, fortasse et 
milium, rotis ferreis conterantur, non in perpetuum dei iudicium est, 
qui in omnibus ostendit mirabile consilium suum, et iustitiae 
magnitudinem monstrat in cunctis. haec paraphrastik�s~g diximus, ut 
facilius sensum pro quo ista dicuntur, possimus intellegere. deus uarie 
genus dispensat humanum, nunc punit, nunc miseretur; nunc corripit, nunc
 defendit; id est: nunc arat, nunc serit, nunc maturas fruges metit, et 
demessas in areis terit, orbem que suum gubernat ut uoluerit. gith et 
cyminum, id est omnes gentes quae non receperunt eius notitiam, nec 
legis habuere praecepta, uirga emendat et baculo. frumentum autem, id 
est populum iudaeorum, magnis torquebit suppliciis. cui enim plus 
creditur, plus exigetur ab eo. et seruus, qui scit uoluntatem domini 
sui, et non fecerit eam, uapulabit multis; et in alio loco scriptum est:
 potentes potenter tormenta patientur. uerumtamen non eos torquebit in 
perpetuum. aliud enim est esse impium, aliud peccatorem. quod nos de 
gentibus et iudaeis interpretati sumus, alii exponunt super populo et 
sacerdotibus, quod uulgus indoctum in die iudicii quasi gith et cyminum 
corripiatur uirga et baculo, sacerdotes autem qui habuerunt clauem 
scientiae, magnis suppliciis torqueantur. et hoc domini fiat iudicio, 
qui ostendit in cunctis mirabile consilium suum et iustitiae ueritatem, 
ut qui plus acceperunt, plus exigatur ab eis. pro eo quod nos 
interpretati sumus: in uirga excutietur gith, et cyminum in baculo, 
nescio quid uolentes lxx transtulerunt: cyminum autem cum pane 
comeditur. denique et ueteres graeciae interpretes hebraicum 
disserentes, de hoc sermone tacuerunt, quia forsitan quid dicerent non 
habebant. illud autem in quo nos iuxta hebraicum posuimus: uerum non in 
perpetuum triturans triturabit illum, neque uexabit illum rota plaustri,
 nec ungulis suis comminuet eum, lxx non iuxta uerbum, sed iuxta sensum 
interpretati sunt: neque enim ego in sempiternum irascar uobis, nec uox 
amaritudinis meae conculcabit uos; ostendentes futura peccatoribus, post
 tormenta refrigeria, et haec quasi portenta atque mirabilia egressa 
esse a domino. unde praecipitur peccatoribus qui postea puniendi sunt, 
ut ineant consilium, et exaltent consolationem suam, nequaquam uanam, ut
 a lxx additum est, sed absolute consolationem, numquam enim deus 
praeciperet, ut exaltarent uanam consolationem suam, quae eis non erat 
profutura.
</font></p><p><font size="2">29. uae ariel, ariel ciuitas, quam expugnauit dauid. additus est 
annus ad annum, sollemnitates euolutae sunt. circumuallabo ariel, et 
erit tristis et maerens; et erit mihi quasi ariel.
et circumdabo quasi sphaeram in circuitu tuo, et iaciam contra te 
aggerem, et munimenta ponam in obsidionem tuam. humiliaberis, de terra 
loqueris, et de humo audietur eloquium tuum, et erit quasi pythonis de 
terra uox tua, et de humo eloquium tuum mussitabit. et erit sicut puluis
 tenuis multitudo uentilantium te, et sicut fauilla pertransiens 
multitudo eorum qui contra te praeualuerunt. erit que repente confestim:
 a domino exercituum uisitabitur in tonitruo et commotione terrae, et 
uoce magna turbinis et tempestatis, et flammae ignis deuorantis. et erit
 sicut somnium uisionis nocturnae multitudo omnium gentium, quae 
dimicauerunt contra ariel, et omnes qui militauerunt, et obsederunt, et 
praeualuerunt aduersus eam. sicut somniat esuriens et comedit, cum 
fuerit experrectus, uacua est anima eius; et sicut somniat sitiens et 
bibit, postquam euigilauerit, lassus adhuc sitit, et anima eius uacua 
est. sic erit multitudo omnium gentium quae dimicauerunt contra montem 
sion. lxx: uae ariel. ariel ciuitas quam expugnauit dauid. congregate 
genimina, annum super annum comedite, comedetis enim cum moab. 
coangustabo enim ariel, et erit fortitudo illius et diuitiae mihi, et 
circumdabo sicut dauid super te; et mittam uallum in circuitu tuo, et 
ponam per gyrum tui turres, et humiliabuntur in terram sermones tui et 
in terram occident uerba tua. et erit sicut loquentium de terra uox tua,
 et usque ad pauimentum uox tua infirmabitur. et erunt sicut puluis de 
rota diuitiae impiorum; et sicut fauilla quae rapitur, multitudo eorum 
qui te oppresserunt; erit que in puncto repente a domino sabaoth. 
uisitatio enim erit cum tonitru, et commotione et uoce magna, tempestas 
ualida, et flamma ignis deuorans. et erunt quomodo uidentis somnium 
nocte, diuitiae omnium gentium quae militauerunt contra ariel; et omnes 
qui pugnauerunt contra hierusalem, et uniuersi qui congregati sunt super
 eam, et afflixerunt eam. erunt que sicut qui in somnis esuriunt et 
comedunt; cum que surrexerint, uanum est somnium eorum, et sicut qui per
 somnium sitit et bibit, cum surrexerit, adhuc sitiet, et anima eius 
frustra sperauit. sic erunt diuitiae omnium gentium quae militauerunt 
contra montem sion. pro eo quod nos interpretati sumus uae, in hebraeo 
scriptum est oi, quod apud eos interdum uocatiuo casu dicitur, ut non 
plangat ariel, sed uocet. licet in praesenti loco pro planctu 
accipiendum sit. ariel quoque interpretatur leo dei; et pro ciuitate 
quam aquila interpretatus est polichn�n~g hoc est oppidulum siue 
uiculum, in hebraeo legunt cariatha, quod proprie uillam significat, et 
lingua syra dicitur cartha, unde et uilla siluarum appellatur 
cariathiarim. denique et in superioribus ubi legimus: quomodo facta est 
meretrix ciuitas fidelis sion? pro ciuitate cariath scribitur, id est 
uilla, quam nos ut translationem aquilae exprimamus ad uerbum, 
ciuitatulam possumus dicere. igitur ariel, id est leo dei, quondam 
fortissima uocatur hierusalem. siue ut alii arbitrantur, templum et 
altare dei quod erat in hierusalem. quod que sequitur: quam expugnauit 
dauid, pro quo interpretatus est symmachus castrum dauid, et theodotio 
circumuallatio dauid, in hebraeo legitur hana, quod eruditissimus 
hebraeorum habitaculum significare uoluit. si igitur legerimus: quam 
expugnauit dauid, ad illud tempus referamus, quando cepit dauid arcem 
sion, repugnantibus caecis et claudis, et primus ioab domatum excelsa 
conscendit. si autem iuxta symmachum et theodotionem hoc sentiendum, 
quod dauid eam instaurauerit atque munierit, additus est annus ad annum,
 siue subtractus, ut interpretatus est aquila; et sollemnitates euolutae
 sunt. subuerso enim templo, et iudaica religione sublata, omnis eorum 
festiuitas periit. dicit que se dominus circumuallare ariel babylonio 
exercitu, et fore eam tristem atque maerentem, quando ab eis diruta 
fuerit. rursum que sub iesu filio iosedec sacerdote magno, et zorobabel 
filio salathiel, esdra que et neemia, quando prophetauerunt aggaeus et 
zacharias, fore eam quasi ariel, quod habeat antiqui templi 
similitudinem, sed magnificentiam ornamentum que non habeat.
secundo quoque dominus comminatur, quod circumdet arielem sphaera, et 
iaciat contra eam aggerem, et munimenta ponat in obsidionem eius, et 
compleatur illud quod ipse plangens hierusalem loquitur in euangelio: si
 scires ea quae ad pacem sunt tibi, quoniam uenient dies super te, et 
circumdabunt te inimici tui uallo, et obsidebunt te, et in terram 
humiliaberis. et hierusalem erit conculcata a nationibus usque ad 
consummationem temporis gentium. aliis enim uerbis eadem propheta nunc 
dicit, quod humiliata de terra loquatur, et de humo audiatur eloquium 
eius; et sit quasi pythonis de terra uox illius, et de humo instar 
passerum mussitet, ut per haec uerba significet magorum nekuomanteian~g,
 per quam animas euocare dicuntur, et tenues umbrarum, immo daemonum, 
audire uoces. denique pro pythone, aquila magum interpretatus est, qui 
hebraice dicitur cheb, pro quo lxx de terra loquentes transtulerunt. 
quibus uerbis indicatur ruinam templi usque ad consummationem 
permansuram mundi, quod collapsum in cineres, nequaquam ultra 
suscitetur. tantus autem, o ariel, te romanae potentiae uallabit 
exercitus, ut innumerabili pulueri comparetur et fauillae per aerem 
uolitanti. unde non imbecillitatem eorum pulueri comparat et fauillae, 
qui contra eos militauerunt; sed multitudinem quae arenis 
innumerabilibus exaequatur. et hoc erit repente confestim, ut in media 
pace, subita sub nerone bella consurgant, et dominus exercituum uisitet 
hierusalem in tonitru, et in commotione terrae, et in turbine 
tempestatis, et in flamma ignis deuorantis, per quod templum significat 
comburendum. romani autem qui, superatis iudaeis et subuersa hierusalem 
sub tito et uespasiano, de uasis quondam dei manubias obtulerunt 
capitolio; suae que uirtutis et potentiae numinum, non irae dei 
putauerunt esse quod fecerant, quasi in somnio et in nocturna uisione 
omnes diuitias possidebunt. et quomodo qui esurit dormiens in somnis se 
uesci putat, et qui sitit, arentibus siti faucibus flumina bibit, cum 
que euigilauerit ardentior sitis fit, quae cassa potione delusa est. sic
 multitudo uniuersarum gentium, quae romanae subditae potestati 
dimicauerunt contra montem sion, habebunt quasi in umbra et nube, et 
somnio noctis diuitias, quas maturo interitu derelinquent. in eo loco 
ubi nos posuimus: omnes qui militauerunt et obsederunt et praeualuerunt 
aduersus eam, lxx transtulerunt: et omnes qui militauerunt contra 
hierusalem, quod in hebraico non habetur. in principio quoque huius 
capituli ubi nos diximus: additus est annus ad annum, siue subtractus, 
illi interpretati sunt: congregate fructus, uel genimina, annum super 
annum; manducate, comedetis enim cum moab. et est sensus: antequam annus
 domini acceptabilis praedicationis eius adueniat, immo duo anni, de 
quibus in cantico habacuc iuxta hebraicum legimus: in medio duorum 
temporum cognosceris, seminate uobis in lacrimis, ut metatis in gaudio. 
scriptum est in euangelio secundum ioannem, per tria pascha dominum 
uenisse in hierusalem, quae duos annos efficiunt. quod autem sequitur: 
comedetis enim cum moab, in hebraico non habetur. de quo possumus 
dicere, quod nisi fructus sibi paenitentiae congregauerint, incipiant 
cum his comedere qui non ingrediuntur ecclesiam domini usque in 
aeternum. cetera in quibus uidentur discrepare, manifesta sunt; et ex 
his quae exposuimus, facilis eorum interpretatio est. scio me legisse 
ariel interpretari: lux mea dei, quod longe aliter est. hic enim prima 
syllaba per aleph et res scribitur; lux autem quae hebraice dicitur or, 
inter aleph et res mediam habet litteram uau, quae in praesenti nomine 
non habetur. omnia que quae nunc dicuntur contra ariel, referunt ad 
haereticos, qui doctrinam suam dei aestimant lucem, et expugnandi sunt a
 uero dauid. omnes que sollemnitates eorum auferendae, et gaudium 
praesens futura tristitia commutandum, quibus praecipiat deus ut agant 
paenitentiam, ne incipiant comedere cum moabitis, et similes esse 
gentilium. ipse enim expugnabit ariel, et omnem uirtutem eorum atque 
diuitias suo circumdabit exercitu. turribus que hoc est, magistris 
ecclesiae humiliabit in terra sermones eorum, ut nequaquam ponant in 
caelum os suum, sed scribantur in terra, loquantur que de terra, et 
fiant quasi puluis excussus rota. omnes que diuitiae impiorum puncto et 
momento temporis comparentur, quando uisitauerit eos in sua maiestate, 
descendens in turbine et tempestate et igne supplicii. et intellexerint 
omnes diuitias suas, pompam que sermonum et argumentorum strophas, 
frustra comedentis et bibentis somnio comparari, qui militauerunt contra
 hierusalem, uisionem pacis; siue aduersum ariel, leonem fortissimum, et
 ad extremum contra montem sion, super quem ecclesiae ciuitas sita 
latere non potest.
</font></p><p><font size="2">obstupescite et admiramini; fluctuate et uaccillate; inebriamini,
 et non a uino; mouemini, et non ebrietate. quoniam miscuit uobis 
dominus spiritum soporis, claudet oculos uestros, prophetas et principes
 uestros qui uident uisiones, operiet. et erit uobis uisio omnium sicut 
uerba libri signati, quem cum dederint scienti litteras, dicent: lege 
istum, et respondebit: non possum, signatus enim est. et dabitur liber 
nescienti litteras, dicetur que ei: lege.
et respondebit: nescio litteras. pro soporis spiritu, lxx compunctionem;
 theodotio mentis excessum; aquila kataphoran~g, id est grauem somnum, 
interpretatus est; qui hebraice dicitur thardema, quem et in adam missum
 a deo scriptura commemorat, quando de costa lateris eius mulier effecta
 est. et ionas hoc eodem somno stertebat in naui. omnis autem prophetia 
post subuersionem hierusalem et templi, id est ariel, contra scribas et 
pharisaeos est, qui habentes clauem scientiae, nec ipsi introeunt, nec 
uolentes alios introire permittunt. et praecipitur eis, ut stupore atque
 miraculo, immo iuxta septuaginta dissolutione totius corporis et mentis
 excessu inebrientur, atque moueantur et fluctuent. uacillantes non uino
 nec sicera, sed spiritu soporis, siue compunctionis domini, ut 
intellegentes malum suum, agant aliquando paenitentiam, dicant que cum 
propheta: uersatus sum in infirmitate, dum configitur mihi spina. 
scitote ergo, o scribae et pharisaei, qui estis principes iudaeorum, 
quod reddat uobis dominus uicissitudinem uestram. uos enim audientes 
dominum saluatorem, intellegere noluistis, et clausistis oculos uestros,
 ne eum uideretis, et aures aggrauastis, ne audiretis. ideo et ille 
claudet oculos uestros, qui sunt prophetae, per quos scientiam dei 
uidebatis. siue uestros oculos claudet et prophetarum, qui sunt 
principes uestri. lex enim et prophetae usque ad ioannem baptistam, ut 
uobis non uidentibus, illi uideant, de quibus inferior sermo testatur: 
et audient in die illa surdi uerba libri signati et oculi caecorum 
uidebunt et exsultabunt. in iudicium enim uenit dominus, ut uidentes 
iudaei non uideant; et qui caeci erant, populus scilicet nationum, 
uideant et dominum contemplentur. unde significanter non dixit, quod 
uisio omnium prophetarum signata sit cunctis legentibus; sed uobis, 
inquit, erit signata quibus nunc loquor, quibus haec futura praenuntio. 
siue oculos principum uestrorum, qui se iuxta septuaginta abscondita et 
arcana uidere iactabant, claudet in perpetuum. erit que ait, uobis omnis
 scriptura sancta clausa atque signata, ut uos qui legis litteras et 
prophetarum uaticinia nosse uos existimatis, et diebus ac noctibus 
uolumina scripturarum indefesso ore meditamini, non intellegatis, quod 
legitis, sicut in apocalypsi ioannis scribitur: quis est dignus aperire 
librum, et soluere signacula eius? cum que nullus fuisset inuentus qui 
aperiret signacula, flesse se dicit; et dei tandem ad se meruisse 
sermonem: noli flere; ecce uicit leo de tribu iuda radix dauid, ut 
aperiat librum, et soluat signacula eius. leo autem de tribu iuda 
dominus iesus christus est, qui soluit signacula libri, non proprie 
unius, ut multi putant, psalmorum dauid, sed omnium scripturarum, quae 
uno scriptae sunt spiritu sancto; et propterea unus liber appellantur. 
de quo hiezechiel mystico sermone testatur, quod scriptus fuerit intus 
et foris; in sensu et in littera. de quo et saluator loquitur in 
psalmis: in capitulo libri scriptum est de me. non hieremiae, non 
esaiae, sed in omni scriptura sancta quae unus liber appellatur. 
magistris igitur iudaeorum usque in praesentem diem nequeuntibus legere 
et aperire signacula, et mysteria pandere scripturarum, si dederis eum 
librum indocto populo, qui a suis praeceptoribus deuoratur, fatebuntur 
nescire se litteras, et idcirco legere non posse. atque e duobus malis 
multo leuius est legis imperitiam confiteri, quam iactare prudentiam; et
 non posse scire quod dicitur.
</font></p><p><font size="2">et dixit dominus: pro eo quod appropinquat populus iste ore suo, 
et labiis suis glorificat me; cor autem eius longe est a me, et 
timuerunt me mandato hominum, et doctrinis. ideo ecce ego addam ut 
admirationem faciam populo huic miraculo grandi et stupendo. peribit 
enim sapientia a sapientibus eius, et intellectus prudentium illius 
abscondetur. lxx: et ait dominus: appropinquat mihi populus iste ore 
suo, et labiis suis honorat me; cor autem eius longe est a me. frustra 
colunt me, docentes hominum praecepta atque doctrinas. propterea ecce 
adiciam ut transferam populum istum; transferam enim illos, et perdam 
sapientiam sapientium, et intellectum prudentium abscondam. hoc 
testimonio abusus est dominus contra pharisaeos in euangelio matthaei, 
dicens: quare et uos praeteritis mandatum dei propter traditiones 
uestras. et iterum: hypocritae, bene prophetauit de uobis esaias, 
dicens: populus iste labiis me honorat, cor autem eius longe est a me.
frustra autem colunt me docentes doctrinas et praecepta hominum. in quo 
notare debemus illud quod plerumque admonuimus, euangelistas et 
apostolos non uerbum interpretatos esse de uerbo; nec lxx interpretum 
auctoritatem secutos, quorum editio illo iam tempore legebatur; sed 
quasi hebraeos et instructos in lege, absque damno sensuum suis usos 
esse sermonibus. appropinquat autem populus iudaeorum ore et labiis suis
 deo; quia unius dei cultum habere se gloriatur et respuere idola; sed 
cor eius longe est ab eo, quia non recipit dominum iesum christum. qui 
enim non recipit filium, non recipit patrem. simul que discamus quomodo 
aliquis appropinquet deo, uel longe fiat ab eo. qui et per hieremiam 
loquitur: deus appropinquans ego, et non de longe dicit dominus. 
appropinquamus autem deo mente, non corpore; sicut et de moyse legimus: 
appropinquauit moyses solus ad deum; ceteri autem non appropinquabant. 
orabat enim deum in spiritu et ueritate, et accedebat ad eum sensu et 
spiritu. hi autem de quibus scribitur quod tollantur ab utero, et 
erudiantur a puero usque ad senectutem; et in lege dei die ac nocte 
meditentur, non appropinquant deo, quia traditiones pharisaeorum 
scribarum que suscipiunt, quae eos longe faciunt a deo, et sunt sepulcra
 dealbata, quae foris uidentur esse pulchra, intus autem plena sunt 
ossibus mortuorum. qui elegerunt barabbam, et dominum respuerunt. 
propterea additurum se esse comminatur, iuxta lxx, ut nequaquam in 
assyrios et babylonios eos transferat, sed in toto orbe dispergat. iuxta
 hebraicum, admirationem magnam populo iudaeorum stupendum que miraculum
 facturum esse se dicit; ut perdat eorum sapientiam qui non receperunt 
dei uirtutem dei que sapientiam, et intellectum prudentium abscondat et 
celet, ne scilicet eum reperiant qui in littera continetur. de hoc loco 
apostolus paulus scribens ad corinthios posuit testimonium: perdam 
sapientiam sapientium, et intellectum prudentium reprobabo. aliis uerbis
 eumdem sensum edisserens, non quod deus sit inimicus sapientiae cuius 
pater est, et per quem omnis est in hominibus sapientia; sed cum 
additamento posuit, ut in hebraico est, sapientium populi et prudentium 
illius, id est populi iudaeorum. et reuera grande miraculum deus fecit 
in populo post aduentum domini saluatoris, ut uno atque eodem tempore 
arderet hierusalem, templum que corrueret, et omnis magistrorum scientia
 tolleretur; impleto illo quod supra dictum est: ecce dominator dominus 
sabaoth auferet ab hierusalem et a iuda ualidum et ualidam, omnem 
fortitudinem panis et omne robur aquae. gigantem et hominem bellatorem, 
et iudicem et prophetam, et coniectorem et senem et quinquagenarium, et 
admirabilem consiliarium, et sapientem architectum, et prudentem 
auditorem, et cetera, quae propheticus sermo contexuit.
</font></p><p><font size="2">uae qui profundi estis corde, ut a domino abscondatis consilium, 
quorum sunt in tenebris opera. et dicunt: quis uidet nos, et quis nouit 
nos? peruersa est haec uestra cogitatio, quasi si lutum contra figulum 
cogitet, et dicat opus factori suo: non fecisti me; et figmentum dicat 
fictori suo: non intellegis. lxx: uae qui profundum consilium faciunt, 
et erunt in tenebris opera eorum, et dicunt: quis uidet nos? quis sciet 
nos, et quae nos facimus?
</font></p><p><font size="2">nonne ut lutum figuli reputabimini? numquid dicet factura factori
 suo: non sapienter me fecisti, aut figmentum fictori suo: non tu me 
electum fecisti? aduersum eosdem de quibus supra dixerat: perdam 
sapientiam sapientium, et intellegentiam prudentium reprobabo, siue ut 
propheta scribit: abscondam, nunc etiam dei sermo dirigitur, qui 
sapientes sunt in semetipsis, et in conspectu suo prudentes. de quibus 
rectissime illud intellegi potest: defecerunt scrutantes scrutinio. cum 
scriptum sit de dei sapientia: si enim quis perfectus fuerit in filiis 
hominum absque tua sapientia, in nihil reputabitur. qui idcirco 
arbitrantur deum sua nescire consilia, quia in tenebris sunt opera 
eorum, et dicunt: quis uidet nos? et quis nouit nos? haec autem dicunt 
et sapientes huius saeculi, et haereticorum magistri, et iudaeorum 
pharisaei, quod nullus eos intellegat; non recordantes eius quod ad deum
 dicitur: tenebrae non obscurabuntur a te; et nox sicut dies 
illuminabitur. et: sicut tenebrae eius, ita et lux eius. hoc errore 
decepti adam et eua, audientes sonitum pedum deambulantis in paradiso 
dei, absconderunt se sub arbore, in qua erat scientia boni et mali; cain
 quoque dicens: si eicis me hodie a facie tua, abscondar; simili 
stultitia deum arbitratus est ignorare. et per amos de impiis et 
peccatoribus dicitur: si absconderint se ab oculis meis in profundo 
maris, ibi mandabo draconi, et mordebit eos.
unde quamuis aliquis sapiens sit et feruentioris ingenii, si non 
habuerit dei sapientiam atque doctrinam, dicamus de eo: nisi dominus 
aedificauerit domum, in uanum laborauerunt qui aedificant eam. nisi 
dominus custodierit ciuitatem, in uanum uigilabit qui custodit eam. cui 
nos faciamus simile: nisi dominus adiuuerit scientiam, in uanum laborat 
qui se putat esse sapientem. nisi dominus omni custodia seruauerit cor 
nostrum, in uanum uigilat qui putat illud sua diligentia posse seruari. 
peruersa est, inquit, haec uestra cogitatio, ut factorem putetis nescire
 quod fecit, et creatorem ignorare creaturam suam, quasi si lutum et 
opus dicat figulo et factori suo: non me fecisti, uel: non me bene 
fecisti, nec intellegis facturam tuam. hoc testimonio aliis uerbis 
apostolus utitur ad romanos ubi de dei profunda scientia disputat, et 
hominum uult calumniam confutare: o homo, tu quis es qui respondeas deo?
 numquid dicit figmentum fictori suo: quare me fecisti sic? an non habet
 potestatem figulus de eodem luto aliud uas facere in honorem, aliud in 
contumeliam? in quibus cunctis illa semper obseruanda est regula: 
euangelistas et apostolos absque damno sensuum interpretatos in graecum 
ex hebraeo, ut sibi uisum fuerit. nonne adhuc in modico et in breui 
conuertetur libanus in chermel. et chermel in saltum reputabitur? et 
audient in die illa surdi uerba libri signati; et de tenebris et 
caligine oculi caecorum uidebunt. et addent mites in domino laetitiam; 
et pauperes homines in sancto israel exsultabunt, quoniam defecit qui 
praeualebat. consummatus est illusor, et succisi sunt omnes, qui 
uigilabant super iniquitatem. qui peccare faciebant homines in uerbo, et
 arguentem in porta supplantabant; et declinauerunt frustra a iusto. 
respondeant iudaei et amici simplicis tantum historiae, qui fructus non 
quaerunt in arbore, sed folia tantum umbram que uerborum, quae cito 
arescit et deperit, quomodo in aduentu domini saluatoris, - quia a 
temporibus esaiae usque ad dispensationem carnis assumptae, pro 
comparatione aeternitatis breue et modicum temporis spatium est -, 
libanus mons phoenicis uersus sit atque translatus in montem carmelum? 
qui hebraice chermel dicitur; et est in confinio palaestinae atque 
phoenicis ptolemaidi imminens; licet et alius in scripturis sanctis mons
 carmelus appelletur, in quo fuit nabal carmelius, homo stultus est 
cynicus, qui uxorem habuit abigail, quae mortuo uiro, nupsit dauid. illo
 enim uiuente, uirum dauid accipere non poterat, ne uocaretur adultera 
si foret alteri uiro sociata; et quomodo chermel in saltum et 
infructuosa ligna reputetur? quod cum dicere non potuerint, audiant 
libanum, qui interpretatur dealbatio, referri ad populum gentium, qui 
lotus in domino et purgatis sordibus pristinis, totus mundus ascendens, 
sub ecclesiae persona innititur saluatori, et de eo in cantico 
canticorum dicitur: quae est ista quae ascendit dealbata, innitens super
 fratruelem suum; et istum populum transferri in chermel, hoc est, in 
circumcisionis scientiam, ut spiritalis et uerae circumcisionis mysteria
 recognoscat; et in loco sit quondam populi iudaeorum. illos autem qui 
christum suscipere noluerunt reputari in saltum, et in arbores steriles,
 quae non possunt cum lignis fructiferis laudare dominum. cum autem 
libanus in chermel, et chermel in saltum fuerit commutatus, tunc qui 
prius surdi erant, et uerba libri prophetici audire non poterant, de quo
 supra diximus, quod omnis scriptura sancta unus liber appelletur, 
dicente ecclesiaste: sermones sapientium tamquam stimuli et quasi claui 
in altum confixi, qui a conciliis dati sunt a pastore uno. audient, et 
loquentur, quibus saluator dicet: ephphetha, quod interpretatur 
adaperire. quod que nos uertimus: de tenebris et caligine oculi caecorum
 uidebunt, quorum facilis interpretatio est; aquila et theodotio et 
symmachus transtulerunt: tenebras et caliginem oculi caecorum uidebunt, 
ut ostenderent gentium populo, qui prius caecus erat, christi sacramenta
 pandenda, iuxta illud quod dicitur: tenebrosa aqua in nubibus aeris. et
 in eodem psalmo de deo scriptum est: posuit tenebras latibulum suum. et
 in prouerbiis legimus: haec audiens sapiens sapientior erit; et prudens
 gubernationem possidebit, et intelleget parabolam et tenebrosum 
sermonem, dicta sapientium et aenigmata. denique et moyses ut 
intellegeret et uideret deum, in nubem ingressus est et in caliginem, de
 qua in psalmo dicitur: caligo sub pedibus eius. cum autem prius caeci 
uel mystica quaeque conspexerint, uel de caecitate et tenebris oculos 
leuauerint ad uidendum, ut sedentibus in tenebris et umbra mortis 
oriatur lumen uerum. tunc mites de quibus scriptum est: beati mites, 
quoniam ipsi possidebunt terram; siue pauperes, quorum princeps in 
psalmis ait: hic pauper clamauit, et dominus exaudiuit illum; et: qui 
iudicabit pauperes populi, et saluos faciet filios pauperum. de quo 
dicitur ad iudaeos: consilium pauperis spreuistis, addent in domino 
laetitiam, ut qui gloriatur, in domino glorietur. et pauperes homines 
siue desperati ab hominibus atque contempti, qui legis prius notitiam 
non habebant, in sancto israel exsultabunt, qui ait: sancti estote, 
quoniam ego sanctus sum. omnis que est exsultatio, quoniam defecit qui 
praeualebat.
consummatus est illusor, siue arrogans, et superbus, qui dixerat: 
fortitudine faciam et sapientia, auferam et fines gentium et 
fortitudinem earum uastabo; qui omnibus illudebat, in tantum ut sanctus 
quoque diceret: lumbi mei repleti sunt illusionibus. et succisi sunt, 
siue deleti omnes qui uigilabant super iniquitatem, quorum propter malas
 uigilias non dormitat interitus. qui peccare faciebant uniuersum 
hominum genus in uerbo blasphemiae, ut negarent uerbum dei, et in caelo 
ponerent os suum. significat autem daemones, qui, nequam ipsi, omnes 
faciebant homines in sermone peccare, uariis dogmatibus blasphemantes, 
et arguentem in porta atque iudicio, quantum in se erat, supplantabant, 
et a iustitia declinare faciebant, qui erat in portis filiae sion, 
exaltatus de portis mortis; et corripiebat eos qui oderant in portis 
arguentem. quae nos super diabolo et angelis eius intelleximus, nazaraei
 contra scribas et pharisaeos dicta arbitrantur, quod defecerint 
deuter�tai~g, qui prius illudebant populo traditionibus pessimis; et ad 
decipiendos simplices die noctu que uigilabant, qui peccare faciebant 
homines in uerbo dei, ut christum dei filium negarent.
</font></p><p><font size="2">propter hoc haec dicit dominus ad domum iacob, qui redemit 
abraham: non modo confundetur iacob; nec modo uultus eius erubescet. sed
 cum uiderit filios suos, opera manuum mearum, in medio sui 
sanctificantes nomen meum et sanctificabunt sanctum iacob, et deum 
israel praedicabunt; et scient errantes spiritu intellectum et 
mussitatores discent legem. lxx: propterea haec dicit dominus super 
domum iacob, quam separauit ex abraham: non modo confundetur iacob, 
neque nunc faciem mutabit. sed cum uiderit filios suos opera mea; 
propter me sanctificabunt nomen meum, et sanctificabunt sanctum iacob. 
et deum israel timebunt et scient qui errant spiritu intellegentiam; et 
mussitatores discent oboedientiam. quod que sequitur et linguae 
balbutientes discent loqui pacem obelo praenotandum est. cum audierint, 
inquit, surdi uerba libri, et oculi caecorum uiderint. libanus que 
conuersus fuerit in chermel, et chermel reputatus in saltum, ita ut 
mites et pauperes laetentur in domino, et superbus illusor que deficiat.
 tunc confundetur iacob qui modo interim non confunditur. significat 
autem esaiae tempora. et uultus illius erubescet, ut rubor atque 
confusio occasio sit salutis, praecipue cum uiderit filios suos, id est 
apostolos et apostolicos uiros, qui fuerunt de genere iudaeorum, in 
medio nationum domini perpetrare uirtutes, et christi nomen gentibus 
praedicare, et dicere: pater noster, qui es in caelis, sanctificetur 
nomen tuum. illi enim sanctificabunt sanctum qui ortus est de iacob, et 
deum israel docebunt in gentibus, ut idolis derelictis, dicant: quam 
falsa possederunt patres nostri idola, et non est in illis qui pluat. et
 tunc scient qui nunc errant spiritu intellegentiam dei, et qui quondam 
in solitudine murmurabant contra dominum, discent legem, cuius prius 
notitiam non habebant. si enim recepissent moysem, recepissent et 
dominum iesum christum, quia moyses de illo loquebatur. quod in 
principio capituli iuxta hebraicum transtulimus: haec dicit dominus ad 
domum iacob, qui redemit quondam abraham, et eduxit de chaldaeis, et in 
terram repromissionis induxit, perspicue patet. illud autem quod 
septuaginta transtulerunt: haec dicit dominus super domum iacob quam 
separauit ex abraham, sic intellegi potest, quod scribas et pharisaeos, 
qui dominum blasphemabant, separauerit ab abraham, qui uidit diem 
domini, et laetatus est. si enim fuissent filii abraham, fecissent opera
 abraham. et apostolus disputat eos appellandos filios abraham, qui 
habuerint similitudinem fidei abraham, hoc est populum gentium, qui non 
ex operibus, sed ex fide abraham filius appellatus est.
</font></p><p><font size="2">30. uae filii desertores, dicit dominus, ut faceretis consilium, 
et non ex me; et ordiremini telam, et non per spiritum meum, ut 
adderetis peccatum super peccatum. qui ambulatis, ut descendatis in 
aegyptum; et os meum non interrogastis, sperantes auxilium in 
fortitudine pharaonis, et habentes fiduciam in umbra aegypti. et erit 
uobis fortitudo pharaonis in confusione, et fiducia umbrae aegypti in 
ignominiam. erant enim in tanis principes tui et nuntii tui usque hanes 
peruenerunt. omnes confusi sunt super populo qui eis prodesse non 
poterit; non fuerunt in auxilium et in aliquam utilitatem, sed in 
confusionem et in opprobrium. lxx: uae filii praeuaricatores, dicit 
dominus. fecistis consilium, et non per me; et pactum, non per spiritum 
meum, ut adderetis peccata peccatis, qui itis ut descendatis in 
aegyptum.
et me non interrogastis, ut accipiatis auxilium a pharaone, et 
protegamini ab aegyptiis. erit uobis protectio pharaonis in confusionem;
 et his, qui confidunt in aegypto, opprobrium. sunt enim in tani 
principes, nuntii pessimi. frustra laborabunt ad populum, qui eis non 
proderit ad auxiliandum, neque in utilitatem, sed in confusionem et 
opprobrium. post prophetiam contra ariel, et cetera quae usque ad hunc 
locum praeteritus sermo disseruit, nunc alterius uaticinationis exordium
 est, quae post centum quinquaginta annos, qui fuerunt inter esaiam et 
hieremiam probatur esse completa. praedicit enim illam historiam, quam 
in hieremiae uolumine legimus, quando subuersa hierusalem et omnibus in 
babylone opibus principibus que translatis, praepositus est regii 
generis his qui in iudaea remanserant, godolias filius ahicam, quo per 
dolum cum chaldaeis sociis interfecto, omnes principes bellatorum, et 
iohannan filius chareae, et iechonias filius osiae. et reliquum uulgus a
 paruo usque ad magnum, accesserunt ad hieremiam prophetam, et dixerunt 
ei: cadat oratio nostra in conspectu tuo, et ora pro nobis ad dominum 
deum tuum pro uniuersis reliquiis istis. quia relicti sumus pauci de 
pluribus, sicut oculi tui nos intuentur; et annuntiet nobis dominus deus
 tuus uiam per quam pergamus, et uerbum quod faciamus. cum que hieremias
 post decem dies ex sermone domini respondisset: haec dicit dominus deus
 israel: si quiescentes manseritis in terra hac, aedificabo uos et non 
destruam, plantabo et non euellam, quoniam placatus sum super malo quod 
feci uobis. nolite timere a facie regis babylonis, quem uos pauidi 
formidatis. et post modicum: si autem dixeritis: non habitabimus in 
terra ista; et posueritis faciem uestram, ut ingrediamini aegyptum, et 
intraueritis ut ibi habitetis; gladius quem uos formidatis, ibi 
comprehendet uos. et fames pro qua estis solliciti, adhaerebit uobis in 
aegypto, et ibi moriemini. responderunt uiri superbi, dicentes ad 
hieremiam: mendacium tu loqueris. non misit te dominus deus noster, 
dicens: ne ingrediamini in aegyptum, ut habitetis illic; sed baruch 
filius neriae incitat te aduersum nos, ut tradat nos in manibus 
chaldaeorum, ut interficiat nos et transduci faciat in babylonem. 
denique omnes principes populi reliquiis congregatis cum mulieribus et 
paruulis et filiabus regis, non audientes uocem domini, ingressi sunt 
aegyptum, assumptis se cum hieremia et baruch, et uenerunt in taphnas, 
ita ut hieremias in signum captiuitatis futurae prophetaret contra 
inoboedientem populum ea quae in libro illius continentur. quod igitur 
postea futurum erat, ante annos multos praedicitur, et desertores et 
praeuaricatores filii appellantur qui deserto consilio dei, quod 
acceperant per hieremiam, suam secuti sunt uoluntatem, et orditi telam, 
non per spiritum dei, qui eis hieremiae ore resonabat. orditam autem 
telam metaphorik�s~g posuit, ut prauum consilium demonstraret, et hoc 
fecerunt, ut peccata pristina augerent peccato contentionis et 
superbiae. qui descenditis, inquit, in aegyptum, et os meum non 
interrogastis. non quod non interrogauerint, sed quod consilium 
prophetae audire noluerint, sperantes auxilium in fortitudine pharaonis,
 et habentes fiduciam in protectione, siue umbra aegypti. pro 
fortitudine pharaonis, quae in hoc loco bis ponitur, in hebraico 
scriptum habet maoz. hoc annotauimus, ut quod in danielis extrema 
legimus uisione deum maozim, non ut porphyrius somniat: deum uiculi 
modim, sed robustum deum et fortem intellegamus. pharao autem apud 
aegyptios nomen est regiae potestatis; et unusquisque speciali 
appellatur uocabulo, ut pharao nechao, et pharao uafre. quomodo si nos 
caesares et augustos propriis regum uocabulis praeponamus. et erit, 
inquit, uobis fortitudo pharaonis in confusionem, et fiducia umbrae 
aegypti in ignominiam. scribit idem hieremias, quod in taphnis urbe 
aegypti infoderit lapides in porta domus pharao, et dixerit uiris 
iudaeis: haec dicit dominus exercituum deus israel: ecce ego mittam et 
assumam nabuchodonosor regem babylonis seruum meum, et ponam thronum 
eius super lapides istos quos abscondi, et statuet solium suum super 
eos. ueniens que percutiet terram aegypti, quos in mortem, in mortem; et
 quos in captiuitatem, in captiuitatem; et quos in gladio, in gladio. et
 succendet ignem in delubris deorum aegypti, et comburet ea, et captiuos
 ducet illos. et amicietur terra aegypti, sicut amicitur pastor pallio 
suo et egredietur inde in pace. superatis enim aegyptiis capti sunt et 
iudaei, qui ad aegyptios fugerant. quod que sequitur: erunt enim in 
tanis principes tui, et nuntii tui usque hanes peruenerunt, cum 
irrisione et emphatik�s~g legendum, quod spreto dei consilio, principes 
suos ad tanis urbem aegypti miserint, in qua domus pharaonis regia fuit,
 et sub moyse signa atque portenta plurima perpetrata sunt, dicente 
psalmographo: qui fecit mirabilia in terra aegypti, in campo taneos.
et idem esaias contra aegyptum loquitur: ubi sunt nunc sapientes tui? 
annuntient tibi, et dicant, quid cogitauerit dominus sabaoth contra 
aegyptum. defecerunt principes taneos, quos eo tempore defecisse 
commemorat, quando dominus ingressus est aegyptum super nubem leuem. 
hanes autem urbem aegypti in alio loco non legimus, sed ex eo quod ait: 
nuntii tui usque ad hanes peruenerunt, intellegimus ultimam iuxta 
aethiopas et blemmyas esse aegypti ciuitatem, pro quo lxx interpretati 
sunt: nuntii pessimi frustra laborabunt, qui confisi sunt super populo 
aegypti, qui eis prodesse non potuit, et fuerunt in opprobrium 
sempiternum. quidam hunc locum contra decem tribus in samaria scriptum 
putant, quod ab aegyptiis auxilia postulantes, capti sint ab assyriis. 
iuxta tropologiam: omnes qui dei religione contempta, reuertuntur ad 
uomitum suum et perdito nomine filiorum, impudentissimi canes 
appellantur, ineunt consilium, non per dominum, et feriunt foedus, non 
per spiritum domini, addunt que peccata peccatis. ut superati 
blandientibus uitiis, etiam dogmatum recipiant prauitatem et descendant 
in aegypti tenebras, quaerentes auxilium pharaonis, qui regnat in 
aegypto, cuius protectio ducit in ignominiam, et in opprobrium 
sempiternum. sunt enim in tanis, in mandato uidelicet humili atque 
deiecto principes eius, pessimi nuntii, qui frustra laborant super 
populo qui eis prodesse non poterit. sicut enim sanctos magistros iuuat 
discipulorum salus, sic perditio seductorum perdit patriarchas eorum qui
 ad aegypti auxilium confugerunt.
</font></p><p><font size="2">onus iumentorum austri. pro quo hebraice dicitur massa beemoth 
negeb, quod lxx transtulerunt: uisio quadrupedum in deserto. superior 
expositio, quam latissime historiae replicatione texuimus, huius loci 
est interpretatio, quod iuxta consuetudinem prophetalem, onus, id est 
pondus et sarcina cruciatuum atque poenarum, non solum super babylonem 
et philisthiim, et moab et damascum, et aegyptum et desertum mare, 
idumaeam quoque et arabiam, et uallem sion et ad extremum tyrum, sed 
super iumenta quoque austri peruenerit, quae lxx transtulerunt: 
quadrupedes in deserto. significat autem tribum iuda, quae in australi 
parte sita, eremo confinis est. et eos qui hieremiae uaticinium 
respuentes, capta hierosolyma, noluerunt habitare in iudaea; sed per 
desertum ad aegyptios confugerunt. et recte appellantur iumenta austri, 
siue quadrupedes in deserto, quia respuerunt notitiam dei, et contempto 
eius imperio, ad aegypti simulacra fugerunt, spem habentes in pharaone, 
cui qui innixus fuerit, quasi si incumbat arundini, quae fracta manum 
uulneret innitentis. de istiusmodi iumentis et filii chore loquebantur 
in psalmo: homo cum in honore esset, non intellexit, comparatus est 
iumentis insipientibus, et similis factus est illis. quod que sequitur 
haec uia eorum scandalum ipsis, recte super praesenti capitulo intellegi
 potest, quod uia deserti illis fuerit in ruinam. legisse me noui, 
iumenta austri et quadrupedes in deserto, qui iudaeae terminos 
relinquentes, ad aegypti tenebras confugerunt, referri ad spiritalia 
nequitiae in caelestibus; et rectores tenebrarum istarum, qui uniuersas 
diuitias et pristinas opes aegypti desiderio perdiderunt. hoc ille 
dixerit. nos iuxta tropologiam, ut quae necdum proposuimus disseramus, 
dicimus omnes qui creatore deserto, saeculi erroribus se dederunt, esse 
quadrupedes in deserto istius saeculi, a quo frustra sperent auxilium, 
cum uerum dei auxilium dereliquerint.
</font></p><p><font size="2">in terra tribulationis et angustiae leaena et leo; ex eis uipera 
et regulus uolans. portantes super humeros iumentorum diuitias suas; et 
super gibbum camelorum thesauros suos ad populum qui eis prodesse non 
poterit. aegyptus frustra et uane auxiliabitur. lxx: in tribulatione et 
angustia leo et catulus leonis. inde aspides et genimina aspidum 
uolantium, qui ferebant super asinos et camelos diuitias suas ad gentem,
 quae eis non proderit. aegyptii inania et uacua proderunt uobis. pro 
leone in hebraico scriptum habet leis, et pro regulo uolante, quem lxx 
genimina aspidum uolantium transtulerunt, in hebraico empr�st�s~g 
dicitur et uolans quem nos appellare possumus comburentem, et hebraice 
uocatur saraph. rursum in eo loco ubi nos interpretati sumus: portantes 
super humeros iumentorum, pro iumentis omnes similiter transtulerunt 
p�lous~g, id est pullos asinorum. terra autem tribulationis et 
angustiae, latissimam eremi significat uastitatem, per quam reliquiae 
hierusalem cum iohannan filio careae et filiabus regis sedechiae, 
sublatis omnibus quae habere poterant, ad aegyptum transfugerunt. 
leaenam quoque et catulum leonis, hierusalem et populum eius 
metaphorik�s~g intellege, dicente balaam in numeris: ecce populus ut 
leaena consurget, et quasi leo erigetur.
non accubabit, donec deuoret praedam, et occisorum sanguinem bibat. in 
hiezechiele quoque scriptum est: assume planctum super principem israel,
 et dices: quare mater tua leaena inter leones cubauit, in medio 
leunculorum enutriuit catulos suos? ac ne putaremus uere scripturam 
sanctam de leaena et leone dicere, contra naturam rerum loquitur, quod 
de leaena et leone nata sit uipera et regulus uolans, siue genimina 
aspidum uolantia. quod uidelicet de malis parentibus peiores generati 
sint liberi, de quibus et euangelium loquebatur: generatio uiperarum, 
quis ostendit uobis fugere ab ira uentura? et ad terram dicitur israel: 
tu es terra in qua non pluit, nec imber uenit super te in die irae, 
cuius principes in medio eius, quasi leones rugientes, rapientes 
praedam, animas deuorantes per potentiam. ista genimina uiperarum, siue 
aspidum uolantium, id est principes populi et omnis impiorum turba, 
ierunt ad populum, qui eis prodesse non potuit, dicente hieremia, quod 
traderet dominus pharaonem uafre regem aegypti in manum inimicorum eius,
 et in manus quaerentium animam illius. et consumerentur omnes uiri 
iuda, qui erant in terra aegypti, gladio et fame usque ad internecionem,
 in tantum ut tradant hebraei, prius quam nabuchodonosor aegyptum 
caperet, hieremiam et baruch imminentem captiuitatem morte uitasse. 
leaenam et catulum leonis quidam caelestem hierusalem et deceptum ex ea 
populum exposuit, regulum que uolantem, et uiperas, et genimina aspidum,
 illum de quo supra legimus, colubrum tortuosum; et de quo saluator in 
euangelio loquebatur: uidebam satanam, quasi fulgur de caelo cadentem. 
qui draco appellatus in apocalypsi, tertiam partem stellarum se cum 
detraxit in terram, quae peruersitate sententiae priores diuitias 
perdiderunt, deserentes eas in aegyptum huius saeculi.
</font></p><p><font size="2">ideo clamaui super hoc: superbia tantum est; quiesce. pro quo 
nescio quid uolentes septuaginta interpretes transtulerunt: annuntia 
ista, quoniam uana est consolatio uestra haec. porro symmachus 
interpretatus est: tarachai~g eisin~g katoikein~g, id est: tumultus sunt
 ut habitent. uerbum hebraicum reeb, aquila horm�ma~g, id est impetum et
 superbiam, symmachus: turbationem, lxx: uanitatem, theodotio: 
latitudinem interpretati sunt; quod tribus litteris scribitur res et he 
et beth, et ipsum est quod in psalmis legitur: memor ero raab et 
babylonis scientium me. et est sensus: quoniam in aegyptiis uanum 
auxilium est, praecepi ei, id est hierusalem, siue clamaui, quod 
aegyptii regni tantum haberent uocabulum, et absque uiribus superbiam; 
et israel in terra sua sedere uel habitare deberet, nec frustra ab 
infirmis auxilium petere.
</font></p><p><font size="2">nunc ingressus scribe eis super buxum, in libro diligenter exara 
illud; et erit in die nouissimo in testimonium usque in aeternum. aiunt 
hebraei, quoniam in prophetis unus sit spiritus, et omnia apud dominum 
iuncta sint tempora, hieremiae praecipi, et dei esse mandatum, ut 
ingressus aegyptum scribat eis super buxum, quod lignum est imputribile;
 siue, ut symmachus transtulit epi~g ptuchi~g, id est: super latissimam 
tabulam. eis autem, haud dubium quin iudaeis, et in libro diligenter 
edisserat, ita ut nulla difficultas sit lectionis, ut quando uaticinium 
fuerit rebus expletum, tunc intellegant uerum prophetarum esse sermonem.
 manifesta transcurrimus, ut in obscurioribus immoremur.
</font></p><p><font size="2">populus enim ad iracundiam prouocans est; et filii mendaces, 
filii nolentes audire legem dei. qui dicunt uidentibus, nolite uidere; 
et aspicientibus, nolite aspicere nobis ea quae recta sunt. loquimini 
nobis placentia; uidete nobis errores. auferte a me uiam; declinate a me
 semitam; cesset a facie nostra sanctus israel. perspicuum est, quod ad 
iracundiam prouocauerint dominum, hieremiae uerba audire nolentes. qui 
dixerunt ei: noli nobis uidere quod nolumus; noli nobis interdicere uiam
 aegypti nec quae recta sunt praedices; sed loquere quod nobis placet, 
ut pergamus in aegyptum, quod cumulet peccata peccatis. quid nobis 
ingeris quod non libenter audimus? quid monstras uiam per quam ingredi 
nolumus? quid frequenter ingeminas auribus nostris: haec dicit dominus 
sanctus israel? cesset a nobis ista praedicatio. secundum tropologiam, 
omnes haeretici mendaces filii appellantur. ex nobis enim exierunt, sed 
non fuerunt ex nobis. qui non audiunt interioris hominis auribus legem 
dei, et ecclesiarum loquuntur magistris.
nolite nobis uidere quae recta sunt, nec gehennae flammas comminemini; 
sed promittite nobis regna caelorum, ut post luxuriam et delicias 
pandatur nobis paradisus. quid mihi ostendis uiam domini, per quam non 
libenter ingredior? quid replicas nomen sancti israel, siue uerbum 
israelis, quod mei pectoris arcana non penetrat? quod quidem et ad 
populum ecclesiae dicitur neglegentem, si auersetur austeritatem 
magistrorum, et adulatoribus faueat.
</font></p><p><font size="2">propterea haec dicit dominus sanctus israel: pro eo quod 
reprobastis uerbum hoc, et sperastis in calumnia et tumultu; et innixi 
estis super eo, propterea erit uobis iniquitas haec sicut interruptio 
cadens, et requisita in muro excelso, quoniam subito dum non speratur 
ueniet contritio eius. et comminuetur sicut conteritur lagena figuli 
contritione perualida; et non inuenietur de fragmentis eius testa in qua
 portetur igniculus de incendio; aut hauriatur parum aquae de fouea. 
quia, inquit, supra dixistis: cesset a facie nostra sanctus israel, siue
 ut lxx transtulerunt: auferte a nobis uerbum israel, idcirco haec dicit
 dominus sanctus israel, et nolentibus uobis se ingerit, ut quem 
neglexistis commonentem, sentiatis punientem. habuistis fiduciam in 
aegyptiorum calumnia atque mendacio, et innixi estis super tumultu 
eorum, siue contradictione et superbia, ut symmachus et theodotio 
interpretati sunt, propterea uertetur uobis haec iniquitas siue 
peccatum, ut sitis quasi murus cadens subito ciuitatis firmissimae et 
captae, cui repentina aduenerit ruina, ita enim lxx transtulerunt. et 
est sensus iuxta hebraicum: quomodo interruptio muri altissimi, qui 
longam traxit ruinam, difficile instaurari potest et pristinum decorem 
recipere, sic uobis ueniet repentina contritio. et ut alia utar 
similitudine: sicut uas figuli, si confringatur contritione perualida, 
ita comminuitur in frusta, ut uix paruula testa remaneat de fragmentis, 
in qua portetur igniculus, aut paululum aquae de lacuna hauriatur et 
fouea; sic uos cum ieritis in aegyptum, persequente uos illuc 
nabuchodonosor, usque ad internecionem peribitis. haeretici quoque et 
omne dogma contrarium ueritati confidunt in calumnia atque mendacio, et 
mussitant iuxta lxx contra creatorem suum. propterea impietatis eorum 
ciuitas destruetur, quam aedificauit cain, cui ueniet repentina 
perditio, cum capta fuerit ab ecclesiasticis uiris, et ita destructa et 
comminuta, ut nihil in ea remaneat quod possit ignem emortuum 
reaccendere, et saltem caenosam et paruulam aquam populis praebere 
sitientibus.
</font></p><p><font size="2">quia haec dicit dominus deus sanctus israel: si reuertamini et 
quiescatis, salui eritis; in silentio et in spe erit fortitudo uestra; 
et noluistis, et dixistis: nequaquam; sed ad equos fugiemus. ideo 
fugietis et super ueloces ascendemus; ideo ueloces erunt qui 
persequentur uos. mille homines a facie terroris unius; et a facie 
terroris quinque fugietis. lxx: haec dicit dominus deus sanctus israel: 
cum reuersus ingemueris tunc saluus eris, et scies ubi fueris, quia 
confidebas super uanis, uana facta est fortitudo uestra; et noluistis 
audire. sed dixistis: super equos fugiemus; propterea fugietis; et super
 leuibus ascensoribus erimus. ideo leues erunt qui persequentur uos. 
mille ad uocem unius fugient; et ad uocem quinque fugient multi. 
sanctus, ait, cuius supra nomen tacueram, ipse est dominus deus, qui 
uobis et per me et per hieremiam loquitur: si agatis paenitentiam, et 
uel uitia relinquatis uel errorem praui consilii, et maneatis in iudaea,
 non babyloniorum impetum, sed mea praecepta metuentes, salui eritis. 
quiescite et sperate in domino, et fidei in promissis meis robur 
arripite, qui contemnentes praecepta uitalia, desperatione dixistis, 
nequaquam ita erit ut loqueris; sed ad equos confugiemus aegyptios, et 
concito ad eos atque ueloci pergemus gradu. quia igitur ista dixistis, 
fugietis quidem et pernici cursu intrabitis aegyptum; sed uelociores 
erunt babylonii, qui uos usque ad aegyptum persequentur, tantus que 
terror atque formido obtinebit aegyptum, ut uni chaldaeo mille aegyptii 
resistere nequeant, et quinque hostibus, fugientium plurima multitudo, 
iuxta illud quod in deuteronomio legimus: dabit te dominus ut corruas in
 conspectu inimicorum tuorum. uia una egredieris ad eos, et per septem 
uias fugies a facie eorum, et eris in dispersione in cunctis regnis 
terrae. iuxta anagogen et lxx editionem, omnes ad paenitentiam 
peccatores, et praecipue haereticos cohortatur sermo diuinus, quod cum 
reuersi a uitiis ingemuerint, et egerint paenitentiam, salui fiant; et 
tunc intellegant ubi prius fuerint, et quod frustra in uanis 
sperauerint. cum que eos ad paenitentiam cohortetur, illi e contrario 
confidunt in falsis magistris, et in incerto saeculi. dei que uerba 
audire nolentes, equos aegyptios desiderant, et eorum uelocitate 
laetantur, quos multiplicari dominus prohibuit. idcirco ecclesiastici 
uiri eos uelociter persequentur, et unius bellatoris uocem, siue quinque
 pugnantium, quod ad mentem et ad quinque sensus referre debemus, mille 
homines et incondita turba fugientium sustinere non poterunt.
</font></p><p><font size="2">donec relinquamini quasi malus nauis in uertice montis et quasi 
signum super collem. scribit et hieremias quod interfectis gladio et 
fame his qui in aegyptum confugerant, pauci remanserint qui reuersi sint
 in iudaeam. et quomodo si fracta naui et compage illius dissoluta, sola
 arbor quae malus dicitur, remaneat, et ponatur pro signo in summitate 
montis, siue in excelso colle.
sic pro signo atque uestigio, uix unus et alter resideant ad dei 
potentiam demonstrandam. et tunc, inquit, scient omnes reliquiae iuda, 
qui nunc ingrediuntur terram aegypti, ut habitent ibi, cum reuersi 
fuerint in terram iudaeam, cuius sermo compleatur, meus, an illorum.
</font></p><p><font size="2">propterea exspectat dominus, ut misereatur uestri, et ideo 
exaltabitur parcens uobis, quia deus iudicii dominus! beati omnes qui 
exspectant eum. grandis clementia dei, ut exspectet nostram 
paenitentiam, et donec nos a uitiis conuertamur, ille potentem contrahat
 manum, ne ferire cogatur. ideo autem miseretur et parcit, ut exaltetur 
illius misericordia, et bonitas creatoris nota cunctis fiat. uel certe 
iuxta illud quod in euangelio loquitur: cum exaltatus fuero, omnia 
traham ad me, idcirco exaltatur in cruce, ut parcat omnibus. ipse est 
enim deus iudicii; et beati sunt omnes qui exspectant dominum 
exspectantem conuersionem suam. quorum sit autem, et quae ista 
conuersio, sequentia uerba monstrabunt.
</font></p><p><font size="2">populus enim sion habitabit in hierusalem. iudaei haec ad cyri 
tempora referunt, quando de babylone in iudaeam reuersus est populus sub
 zorobabel et iesu pontifice. nos autem, ut saepe iam diximus, omnes 
repromissiones quae excedunt mediocritatem illius temporis, ad christi 
referamus aduentum, in quo captiuus quondam populus passione domini 
liberatus, habitauit in sion et hierusalem, in specula uidelicet, et 
uisione pacis, hoc est in ecclesia. porro quod in lxx uerbum additur 
sanctitatis, qui dixerunt: populus enim sanctus in sion habitat, sic 
interpretari possumus, ut dicamus nullum habitare in sion, nisi eum qui 
sanctus sit, et audiat dicentem dominum: sancti estote, quoniam et ego 
sanctus sum.
</font></p><p><font size="2">plorans nequaquam plorabis, miserans miserebitur tui. ad uocem 
clamoris tui, statim ut audierit, respondebit tibi. cum reuersus fueris 
in sion, et habitaueris in hierusalem, nequaquam plorabis, ut ante 
ploraueras, sed fletus tuus uertetur in gaudium: beati enim flentes, 
quia ipsi ridebunt. et postquam clamaueris, et dixeris ad dominum: 
clamaui in toto corde meo, exaudi me, domine. et iterum: clamaui, 
miserere mei, et custodiam mandata tua. et alibi: exspectaui in matutino
 et clamaui. et tam clara fuerit uox tua, ut caelos penetret; statim 
tibi dominus respondebit, et similis eris moysi, de quo scriptum est: 
loquebatur moyses, et dominus respondebat ei.
</font></p><p><font size="2">et dabit uobis dominus panem arctum, et aquam breuem. si ad 
zorobabel haec referimus tempora, facilis interpretatio est; quod non 
fuerit sub eo perfecta laetitia, dicente dauid: cum conuerteret dominus 
captiuitatem sion, facti sumus sicut consolati, ut non consolationem 
plenam atque perfectam, sed similitudinem consolationis acciperent. sin 
autem ad saluatoris aduentum, panis arctus et aqua breuis, iuxta 
apostolum paulum, et hunc eumdem esaiam prophetam, euangelicus sermo 
praedicitur, qui pro laciniosis legis obseruationibus atque mandatis, in
 uno uerbo recapitulauit omnia: diliges proximum tuum, sicut teipsum. 
consummatum enim et abbreuiatum sermonem fecit dominus super terram.
</font></p><p><font size="2">et non faciet auolare a te ultra doctorem tuum, et erunt oculi 
tui uidentes praeceptorem tuum. et aures tuae audient uerbum post tergum
 monentis. haec uia, ambulate in ea, neque ad dexteram, neque ad 
sinistram. lxx: et nequaquam ultra appropinquabunt tibi qui decipiant 
te, quia oculi tui uidebunt eos qui te seduxerunt, et aures tuae audient
 uerba post te decipientium, qui dixerunt: haec uia, ambulemus in ea, 
siue ad dextram, siue ad sinistram. multum in hoc loco lxx editio 
hebraicum que discordant. primum ergo de uulgata editione tractabimus, 
et postea sequemur ordinem ueritatis. cum intellexerint atque 
perspexerint cordis oculi ueritatem, et eos qui se prius deceperant, 
tota mentis ratione cognouerint, et auribus eruditis post tergum 
decipientium uerba perspexerint, semper enim caecam corporis partem 
decipere festinant, iuxta illud quod in psalmo legimus: ut sagittent in 
obscuro rectos corde, qui tantam sibi assumunt auctoritatem, ut seu 
dextera doceant, seu sinistra, id est siue bona, siue mala, nolint 
discipulos ratione discutere, sed se praecessores sequi.
tunc hi qui prius decipiebant, nequaquam ultra ad eos ualebunt accedere 
postquam se senserint intellectos. porro iuxta hebraicum et facilis et 
uera explanatio est. cum enim dominus credentibus dederit panem arctum 
et aquam breuem, nequaquam ultra faciet auolare ab eis illum qui docet 
hominem scientiam. sed semper uidebunt oculi eius praeceptorem suum, et 
aures illius uerbum post tergum monentis exaudient, atque dicentis: haec
 uia recta est, ambulate in ea, neque ad dextram, neque ad sinistram. 
secundum illud quod alibi legitur: nec ad dextram, nec ad sinistram 
declinabimus, uia regia gradiemur. in utraque enim parte quidquid supra 
modum est, in uitio est. et de dextris partibus dicitur: ne sis iustus 
multum. de sinistris autem quod in haedorum et in pereuntium parte 
ponantur, nulla dubitatio est.
</font></p><p><font size="2">et contaminabis laminas sculptilium argenti tui, et uestimentum 
conflatilis auri tui, et disperges ea sicut immunditiam menstruatae; 
egredere, dices ei. lxx: et contaminabis idola deargentata, et deaurata;
 comminues ea et disperges sicut aquam menstruatae, et sicut stercus 
abicies ea. cum intellexeris ueritatem, et decipientes ad te non 
accesserint, sed oculi tui uiderint praeceptorem tuum et aures tuae 
semper audierint: haec uia, ambulate in ea, neque ad dextram, neque ad 
sinistram, tunc omnes errores et idola, ac similitudines ueritatis, quae
 artifex lingua composuerat in splendore eloquentiae, quod interpretatur
 argentum, et in ratione sapientiae, quod aurum sonat, comminues atque 
disperges, et ita iudicabis immunda ut menstruatae mulieris sordidissimo
 sanguini compares, quod uerbis aliis aquam menstruatae septuaginta 
transtulerunt.
</font></p><p><font size="2">et dabitur pluuia semini tuo ubicumque seminaueris in terra, et 
panis frugum terrae erit uberrimus et pinguis. lxx: tunc erit pluuia 
semini terrae tuae, et panis frugum terrae tuae erit abundans et 
pinguis. scriptum est in regum uolumine, quod postquam interfecti sunt 
ab elia pseudoprophetae, data sit pluuia terrae israel; et quod panis 
elisaei et postea saluatoris uberrimus fuerit atque pinguissimus, et 
tantam habuerit plenitudinem, ut multa hominum milia ex eo saturata 
sint. ita et in praesenti loco, non prius dabitur pluuia semini 
spiritali, et panis terrae uberrimus atque pinguissimus, nisi idola 
deargentata et deaurata fuerint comminuta, et reputata in sterquilinium.
 nisi enim uitia recesserint, uirtutes non subeunt.
</font></p><p><font size="2">pascetur in possessione tua in die illa agnus spatiose. et tauri 
tui et pulli asinorum qui operantur terram, commixtum migma comedent 
sicut in area uentilatum est. lxx: et pascentur iumenta tua in die illa 
locum pinguem et spatiosum. tauri uestri et boues uestri qui operantur 
terram, comedent paleas commixtas in hordeo uentilato. in rerum omnium 
abundantia, caelesti pluuia descendente, et illo pane qui de caelo 
descendit, quem qui comederit, numquam esuriet, pascentur agni in loco 
spatiosissimo, qui sequuntur agnum quocumque uadit, et qui semper ad 
dextram sunt. tauri autem principes gregis, de quibus legimus: 
congregatio taurorum in uaccis populorum. et pulli asinorum, quibus 
sedens dominus ingressus est hierusalem, qui operantur terram, sic de 
area comedent, ut fuerit uentilatum, ne quid uidelicet in cibo eorum 
mixtum sit palearum, de quibus in hieremia scriptum est: quid paleis ad 
triticum, dicit dominus? et quae in euangelio comburuntur igni 
inextinguibili. porro iuxta lxx iumenta, quae necdum rationis sapientiae
 que sunt plena, et de quibus unus loquitur ad deum: sicut iumentum 
factus sum apud te, pascentur in loco pinguissimo et spatioso, qui non 
affert spinas et tribulos, sed quasi terra israel lacte et melle 
decurrit, et plenam pascentibus tribuit libertatem. tauri autem et boues
 qui operantur terram, id est apostoli et uiri apostolici, de quibus et 
apostolus paulus scriptum interpretatur: non alligabis os boui 
trituranti. et: numquid de bobus cura est deo? sed utique de his dicit 
qui operantur terram suam, et de quibus idem loquitur: dei agricultura, 
dei aedificatio sumus. pater enim agricola est, et christus uinea; 
comedent paleas mixtas cum hordeo uentilato. legimus quod isaac hordeum 
seuerit, et quia apud allophylos erat, centenariam hordei frugem 
receperit. et osee coro et dimidio coro hordei conduxit mulierem 
adulteram.
saluator quoque quinque milia uirorum qui adhuc sensibus corporis 
seruiebant et legem sequebantur moysi, hordeaceis panibus saturauerat. 
qui in alio loco frangens septem legis panes et in frusta comminuens, 
quattuor milia uiros repleuit triticeis panibus, qui euangelicum numerum
 sequebantur. istiusmodi populi comedunt et partem palearum; dum in 
quibusdam sequuntur litteram, et tamen per paleas et hordeum paulatim 
proficiunt, ut transeant ad frumentum.
</font></p><p><font size="2">et erunt super omnem montem excelsum, et super omnem collem 
eleuatum riui currentium aquarum in die interfectionis multorum, cum 
ceciderint turres. in hoc loco iudaei multos interfectos et ruentes 
turres, ad romani imperii referunt potentiam, de quibus et apostolus 
loquitur: tantum qui tenet nunc, teneat, donec de medio fiat. quod 
scilicet in illo tempore tanta beatitudo sit populi israel, ut non solum
 ualles atque campestria, sed omnes montes et colles aquis fluentibus 
irrigentur. nos autem montes et colles, eos intellegamus, qui in 
excelsum uirtutibus eleuati sunt, qui esuriunt et sitiunt iustitiam, 
quos dominus prouocat ad bibendum. qui enim biberit de aquis eius, non 
sitiet in aeternum. unde et in psalmo legimus: benedicite dominum de 
fontibus israel. et in euangelio dicitur, quod omnis qui biberit de 
aquis iesu, flumina aquae uiuae fluent de uentre eius. et ad deum 
sanctus loquitur: quoniam apud te est fons uitae, de quo purissimum 
flumen egreditur, super quo rursum scriptura commemorat: fluminis 
impetus laetificat ciuitatem dei. et in alio loco: fluuius dei repletus 
est aquis; ille uidelicet, qui loquitur per hieremiam: me dereliquerunt 
fontem aquae uiuae. hoc autem tunc fiet, cum interfecti fuerint, siue 
perierint plurimi: multi enim uocati, pauci uero electi. et cum 
ceciderint turres, siue daemonum potestates, siue superbi quique et 
arrogantes et magni in isto saeculo, de quibus et in psalmis dicitur: 
uidi impium eleuatum, et exaltatum sicut cedros libani, et transiui, et 
ecce non erat, quaesiui eum, et non est inuentus locus eius. has turres 
aedificare cupiebant, qui mouerunt pedes suos de oriente, quorum linguae
 in babylone confusae sunt, et illi, super quos cecidit turris siloae.
</font></p><p><font size="2">et erit lux lunae sicut lux solis, et lumen solis erit septuplum 
sicut lux septem dierum, in die qua alligauerit dominus uulnus populi 
sui, et percussuram plagae eius sanauerit. lxx: et erit lumen lunae 
sicut lumen solis, et lumen solis septuplum, in die quando sanauerit 
dominus contritionem populi sui, et dolorem plagae tuae curauerit. miror
 quomodo in praesenti loco uerba hebraica labana et hamma, quae aquila 
interpretatur albam et calorem, per quae lunam solem que significat, 
supra idem lxx laterem et murum transtulerint, in eo loco ubi scriptum 
est: et erubescet luna, et sol confundetur. pro quo illi interpretati 
sunt: liquefient lateres, et ruet murus, et nunc idem sequentes 
hebraicum, lunam solem que transtulerint. unde mihi datur suspicio, non 
eos errasse a principio, sed paulatim scriptorum uitio deprauatos. neque
 enim fieri potest, ut qui in hoc loco eadem uerba bene interpretati 
sunt, in superioribus errauerint. in die ergo interfectionis multorum, 
cum arrogantes superbi que corruerint, et qui posuerunt in caelum os 
suum, didicerint esse se terram, erit lumen lunae sicut lumen solis, 
quando dederit dominus caelum nouum et terram nouam, et transierit 
habitus mundi huius, ut luna et sol laboris et cursus sui praemia 
consequantur. etenim exspectatio creaturae reuelationem filiorum dei 
praestolatur; quia et ipsa creatura liberabitur a seruitute 
corruptionis, in libertatem gloriae filiorum dei. licet ea quidam organa
 lucis intellegentes, insensibilia esse contendant. luna ergo solis 
fulgorem accipiet. nec mirum hoc de clarissimo sentire elemento, cui 
principatus noctis est traditus, cum de sanctis quoque scriptum sit: 
fulgebunt iusti quasi sol. et sol septuplum lumen accipiet, sicut fuit 
lux septem dierum, quando ab initio creatus est mundus (quamquam septem 
dies septuaginta non transtulerint). quando dominus alligauerit uulnus 
populi sui, siue sanauerit contritionem populi sui, quando implebitur 
illud quod scriptum est: fugiet dolor, et maeror, et gemitus. quando 
subintrante plenitudine gentium, saluus fiet omnis israel; aut certe 
quando ultio eorum uenerit, quorum sub altari clamant animae: usquequo 
non ulcisceris sanguinem nostrum de his qui habitant in terra? et hoc 
considera quod non dixerit: quando sanauerit contritionem populi sui 
israel, siue iacob; sed absolute: populi sui, ut omnes deo significet 
seruientes.
quidam locum istum et omnia quae in hoc repromissionum capitulo 
continentur, ad caelestem referunt hierusalem, et ad reuersionem populi 
eius, quando implebitur illud quod scriptum est: caelum et terra 
pertransibunt. alii ad eliae tempora, et ipsum dicunt esse, de quo supra
 scriptum est: erunt oculi tui uidentes praeceptorem tuum et aures tuae 
audient uerbum post tergum monentis. tunc de montibus et collibus, iuxta
 fabulas poetarum, et saturni aureum saeculum lactis riuos fluere, et de
 arborum foliis stillare mella purissima. quae qui recipiunt, mille 
quoque annorum fabulam, et terrenum saluatoris imperium iudaico errore 
suscipient, non intellegentes apocalypsim ioannis in superficie 
litterae, medullata ecclesiae sacramenta contexere.
</font></p><h3><a name="TOC-LIBER-10"></a><font size="2">LIBER 10</font></h3>
<p><font size="2">decimus liber, quem nunc habemus in manibus, nono et undecimo minor 
erit numero uersuum, non sensuum magnitudine. sequitur enim eum 
sennacherib atque rabsacis, et ezechiae regis historia, quae nec iungi 
cum praecedentibus poterit, propter enormem uoluminis magnitudinem, nec 
diuidi propter gestorum continentiam. itaque ut uoluisti, uirgo christi 
eustochium, et ut in commune placuit, sicut et superiores ante dictaui, 
et hunc et reliquos, si christus annuerit, dictabo libros, ut prophetias
 sibi copulem, nec eas inter se lacerem atque discerpam, in alterius 
finem, et alterius principium. audio praeterea scorpium, mutum animal et
 uenenatum, super responsione quondam commentarioli mei in danielem 
prophetam, nescio quid mussitare, immo ferire conari in suo pure 
moriturum. cuius naeniae et lugubres cantilenae necdum mihi proditae 
sunt, et idcirco dilata responsio; magis que oboediendum tibi est, et 
sancto atque eruditissimo uiro fratri tuo pammachio, qui insatiabili 
studio me per litteras cogit, expleto esaia, transire ad hiezechiel, cum
 ego et aetatis et corporis imbecillitate confectus, notariorum que 
penuria, qui me possent suis ministeriis adiuuare, in eodem adhuc luto 
haesitem, et uix partem esaiae mediam in hoc uolumine finiturum esse me 
credam. quod si, te orante, compleuero, arripienda erunt et reliqua, 
quae a quartodecimo ezechiae regis anno habebunt initium.
</font></p><p><font size="2">ecce nomen domini uenit de longe; ardens furor eius et grauis ad 
portandum. labia eius repleta sunt indignatione, et lingua eius quasi 
ignis deuorans. spiritus eius uelut torrens inundans usque ad medium 
colli, ad perdendas gentes pro nihili, et frenum erroris quod erat in 
maxillis populorum. canticum erit uobis, sicut uox sanctificatae 
sollemnitatis, et laetitia cordis, sicut qui pergit cum tibia, ut intret
 in montem domini ad fortem israel. lxx: ecce nomen domini uenit post 
tempus multum; ardens furor cum gloria, eloquium labiorum eius, eloquium
 irae plenum, et ira furoris sicut ignis deuorabit, et spiritus eius 
sicut aqua in ualle, trahens ueniet usque ad collum. et diuidetur ut 
conturbet gentes super errore uano, et abicietur error, et assumet eos 
in conspectu eorum. numquid semper oportet uos laetari et ingredi in 
sancta mea iugiter, quasi festa celebrantes atque gaudentes, ut 
ingrediamini cum tibia ad montem domini ad deum israel? dicamus primum 
iuxta hebraicum. pendent ex superioribus, quae dicuntur. corripuerat 
sermo propheticus eos, qui contempto auxilio dei, propter babyloniorum 
metum ad aegyptios confugiebant, et est comminatus descendentibus, ibi 
eos esse morituros. rursum que post poenas, eos qui illum audire 
uoluissent, non solum sub zorobabel, ezra et neemia in hierusalem 
habitaturos esse promittit, sed maiorem cunctis credentibus uerbo dei, 
in consummatione mundi beatitudinem pollicetur, quando per omnes montes 
et colles current aquarum flumina, et interfectis multis, cadent turres.
 luna quoque et sol clarius lumen accipient, quando uulnus populi sui 
dominus alligauerit atque sanauerit. licet haec quidam huperbolik�s~g 
cyri temporibus, qui captiuitatem populi relaxauit, in terra iudaea 
expleta contendant. quia igitur bonis et oboedientibus praemia 
repromissa sunt, nunc e contrario malis et contemptoribus supplicia 
nuntiantur, quo dominus impleat cogitationem suam, et ad puniendos longo
 post tempore ueniat peccatores, et in cunctos sententiam proferat, 
spiritu que oris sui interficiat impium, quem frenum appellat fuisse 
populorum. non quod subiectos regeret, sed quo subditos sibi traheret ad
 ruinam. ponit quoque similitudinem torrentis usque ad collum 
inundantis, ut finem omnium uenisse testetur. sicut enim torrens 
suffocat eum, ad cuius collum usque peruenerit, sic iudicium dei neminem
 impunitum abire patietur. cum autem frenum, quod in maxillis erat 
omnium gentium, cum subditis ei gentibus perdiderit, et ad nihili 
deduxerit, tunc uobis, inquit, sanctis, qui meis iussionibus oboeditis, 
erit canticum, sicut uox sanctificatae sollemnitatis, quando egressi 
estis de aegypto, et in sollemnitate paschae iugum seruitutis aegyptiae 
proiecistis, dicentes in mari rubro pharaone submerso: cantemus domino, 
gloriose enim magnificatus est. et cordis tanta laetitia, ut imitemini 
eos qui ad templum primitiua portantes, et in dei torcularia deferentes 
munera, pergunt cum tibiis, cordis gaudia carmine demonstrantes. haec 
iuxta hebraicum breui sermone perstrinxi.
in utraque autem editione annotandum est, quod non dominus, sed nomen 
domini post multum tempus adueniat, de quo in psalmis dicitur: 
benedictus qui uenit in nomine domini, deus dominus, et illuxit nobis. 
et ipse loquitur in euangelio: ego ueni in nomine patris mei, et non 
suscepistis me. pulchre que post multum tempus uenire dicitur, loquente 
humana impatientia: usquequo, domine, obliuisceris me in finem? quamdiu 
auertis faciem tuam a me? ardens quoque furor eius uenit cum gloria, ut 
quem in humilitate contempsimus, in maiestate timeamus. hoc ipsum et in 
psalmis scriptum est: deus manifeste ueniet. deus noster et non silebit.
 ignis in conspectu eius ardebit, et in circuitu eius tempestas ualida. 
ipse enim loquitur in euangelio: ignem ueni mittere super terram, et 
quam uolo ut ardeat! rursus in alio psalmo legitur: uox domini 
intercidentis flammam ignis, ut quidquid in mundo est feni, lignorum et 
stipulae, rapiens flamma consumat. unde et deus ignis dicitur esse 
consumens. quod que infertur: ira furoris eius quasi ignis deuorabit, 
plerique nostrorum iram furoris domini diabolum interpretantur, cui 
tradimur ad puniendum, qui iuxta librum samuelis commouit dauid, ut 
numeraret populum dei. et apostolus loquitur: tradere huiuscemodi 
satanae in interitum carnis, ut spiritus saluus fiat. hic autem ipse 
furor, et ira furoris domini nihil suo faciet arbitrio, sed quod sibi 
fuerit imperatum. unde sequitur: eloquium labiorum eius, eloquium irae 
plenum. spiritus quoque eius quasi aqua in ualle, trahens ueniet usque 
ad collum, ut supplicia super peccatores faciat redundare. qui diuidetur
 pro qualitate meritorum, ut perdat atque conturbet gentes, quas uanus 
error seduxerat, et se intellegant, supplantatas. unde ad huiuscemodi 
homines dicitur, qui in mundi huius potentia praeualebant, et suo 
delectabantur errore, non eos semper hoc esse facturos. praecipue que 
locum istum et totam continentiam capituli aduersus haereticos et omnia 
dogmata, quae sunt contraria ueritati, dicta quidam nostrorum putant, 
quod cum iudicii tempus aduenerit, nequaquam ingrediantur sancta eius et
 montem, id est ecclesiam domini. ne sub religionis nomine diuitias 
congregent, abutantur que luxuria, quasi domini festa celebrantes. 
iudaei de gog et magog gentibus, quas putant ab aquilone uenturas, id 
est de scythiae partibus, haec intellegunt, super quibus hiezechiel 
plenius loquitur.
</font></p><p><font size="2">et auditam faciet dominus gloriam uocis eius, et terrorem brachii
 sui ostendet in comminatione furoris et flamma ignis deuorantis; 
allidet in turbine et in lapide grandinis. a uoce enim domini pauebit 
assur uirga percussus, et erit transitus uirgae fundatus, quam 
requiescere faciet dominus super eum in tympanis et in citharis, et in 
bellis praecipuis expugnabit eos. praeparata est enim ab heri thopheth, a
 rege praeparata profunda et dilatata, nutrimenta eius ignis, et ligna 
multa; flatus domini sicut torrens sulphuris succendens eam. lxx: et 
auditam faciet dominus gloriam uocis suae, et furorem brachii sui 
ostendet cum furore et ira; et flamma ignis deuorante fulminabit 
uehementer, et sicut aqua et grando descendens cum ui. ad uocem enim 
domini superabuntur assyrii plaga qua percutiet eos, et erit ei per 
circuitum, unde habebat spem auxilii, in quo confidebat, ipsi cum 
tympanis et cithara pugnabunt contra eum ex commutatione. tu enim ante 
dies decipieris; numquid et tibi regnum paratum est? uallem profundam, 
ligna posita, ignem et ligna multorum; furor domini, sicut uallis 
sulphure succensa. poteram iuxta hebraicum quid mihi uideretur currens 
legentibus indicare. sed quid faciam quorumdam studiis, qui nisi et lxx 
interpretum editionem disseruero, imperfectum opus me habiturum esse 
denuntiant? sequar igitur coeptum ordinem disserendi. uox domini atque 
praeceptum omnibus nota fient, et fortitudo brachii illius cunctis 
patebit, quando retributionis tempus aduenerit, flammae et turbinis, 
grandinis que magnitudine, et pondere lapidum deferetur.
super quo hiezechiel in prophetia, ut diximus. gog et magog pleno 
sermone scribit. ad uocis eius imperium pauebit assur uirga percussus. 
omnis impius, omnis imitator gentis inimicae, non quo in die iudicii 
solus sit feriendus assyrius, sed quo per assyrium diabolum 
intellegamus. denique sequitur: et erit transitus uirgae fundatus, quam 
requiescere faciet dominus super eum. et est sensus: nequaquam eum uirga
 percutiet, et eam rursus leuabit, ac more caedentium finem faciet 
uerberandi; sed quasi fundatam et alta radice defixam, in poenis eius 
faciet permanere. quod si ita intellegitur, ubi erit paenitentia 
diaboli; praesertim cum dicatur peccatoribus: ite in ignem aeternum, 
quem praeparauit deus diabolo et angelis eius. in tympanis et in 
citharis, et bellis praecipuis expugnabit eos, daemones uidelicet et 
omnes impios cum gaudio omnium dominus expugnabit. ab heri quippe et a 
praeterito tempore praeparata est a rege domino thopheth, id est lata et
 spatiosa gehenna, quae eos aeternis urat ardoribus. nutrimentum eius et
 fomes ignis est, et ligna multa, id est flamma perpetua et supplicia 
peccatorum. et quoniam sicut de camino et fornace ignis ardentis, 
propheticus sermo praedixerat, seruat metaphoram, ut flatu et spiritu ac
 uoluntate domini hanc succendi sciamus, mixto sulphure, quod flammas 
excitat, ut faciat acriora tormenta. porro quod iuxta lxx dicitur: ad 
uocem domini superabuntur assyrii plaga, cum percusserit eos, et erit ei
 in circuitu unde fuerat ei spes auxilii, in quo confidebat, ipsi cum 
tympanis et cithara pugnabunt aduersum eum ex commutatione, illud 
significat, quod aduersum diabolum consurgant, qui ei quondam subditi 
fuerant, et cum gaudio atque laetitia dimicent contra eum ex 
commutatione subita, dum intellegentes errorem suum, destruunt eum a quo
 decepti fuerant. dicitur que ad illum, quod ab initio se ipse 
deceperit, regnum suum arbitrans sempiternum, cui parata sit gehenna et 
aeterna supplicia.
</font></p><p><font size="2">31. uae qui descendunt in aegyptum ad auxilium, in equis 
sperantes et habentes fiduciam super quadrigis, quia multae sint, et 
super equitibus, quia praeualidi nimis; et non sunt confisi super 
sanctum israel, et dominum non requisierunt. ipse autem sapiens adduxit 
malum, et uerba sua non abstulit et consurget contra domum pessimorum, 
et contra auxilium operantium iniquitatem. aegyptus homo et non deus; et
 equi eorum caro, et non spiritus; et dominus inclinabit manum suam, et 
corruet auxiliator, et cadet cui praestatur auxilium, simul que omnes 
consumentur. post onus iumentorum austri, et eos qui portabant in 
aegyptum diuitias suas ad populum, qui eis prodesse non poterat, qui 
sperabant auxilium in fortitudine pharaonis, et habebant fiduciam in 
umbra aegypti, sub specie reuersionis in hierusalem et captiuitatis 
laxandae sub cyro, de consummatione saeculi, et de perfecta iustorum 
beatitudine sermo propheticus nuntiarat. nunc reuertitur ad eosdem, ad 
quos supra locutus fuerat ne descenderent in aegyptum. et hoc inter 
praesentem locum est et praeteritum, quod ibi praecipitur tribui iudae, 
ne descendant in aegyptum; hic quia contempto imperio domini, descensuri
 sint, prophetatur. et quod a nabuchodonosor rege babylonio, tam israel 
quam aegyptii, tam perfugae quam auxiliatores pariter trucidentur. de 
quo hieremias plenissime loquitur. uae ergo his qui descendunt in 
aegyptum, et chaldaeorum metu, domini praecepta contemnunt, sperantes in
 idololatris, qui dei cultum habere se iactant; et in equorum auxilio 
confidentes, nesciunt scriptum: fallax equus in salutem. habent que 
fiduciam super quadrigis et curribus et equitibus; nec recordantur 
illius cantici: equum et ascensorem deiecit in mare. et non sunt confisi
 super sanctum israel, qui manentibus in terra iudaeae suum per 
hieremiam pollicebatur auxilium. et dominum non requisierunt; non quo 
non requisierint; sed quo requisiti uerba contempserint. unde et de 
malis sacerdotibus dicitur: qui deuorant plebem meam, dominum non 
inuocauerunt. ipse autem sapiens, id est dominus, adduxit malum super 
eos, et pessimum, uidelicet nabuchodonosor, siue absolute malum, rem 
significans, non personam; et uerba sua non abstulit, quae locutus 
fuerat per prophetas. quamobrem consurget super tribum iudam domum 
pessimorum, et contra auxilium aegyptiorum, qui operantur iniquitatem. 
aegyptus enim, siue aegyptius, ut lxx transtulerunt, homo est, et non 
deus; et equi eorum caro, et non spiritus. unde et in hieremia scriptum 
est: maledictus homo qui spem habet in homine, et firmauit carnem 
brachii sui, et a domino recessit cor eius.
et erit quasi myrice in deserto, quae non uidebit cum uenerint bona. et 
in alio loco scriptum est: uana salus hominis, siue, ut melius habetur 
in hebraeo: in homine. cum que dominus manum suam extenderit ad 
puniendum, uel declinauerit, sub metaphora aurigae, et frenos equorum 
currentium relaxarit, corruet auxiliator aegyptius, et israel cui 
praestabatur auxilium. quae quidem possumus intellegere et super his qui
 persecutionis tempore et tribulationis atque angustiae non confidunt in
 domino, sed in aegyptiorum, id est saecularium hominum auxilio, 
nescientes abraham periclitatum in aegypto, et dei populum luto et 
lateribus in illa regione seruisse, quae spiritaliter appellatur fornax 
ferrea. unde et in apocalypsi ioannis legitur: locus in quo crucifixus 
est dominus, spiritaliter uocatur sodoma et aegyptus.
</font></p><p><font size="2">quia haec dicit dominus ad me: quomodo si rugiat leo et catulus 
leonis super praedam suam, cum occurrerit ei multitudo pastorum, a uoce 
eorum non formidabit, et a multitudine eorum non pauebit. sic descendet 
dominus exercituum, ut proelietur super montem sion, et super collem 
eius. sicut aues uolantes, sic proteget dominus exercituum hierusalem, 
protegens et liberans, transiens et saluans. in manifestis unam ponimus 
editionem, maxime ubi nulla diuersitas sensuum est. caesis in aegypto 
israelitis et aegyptiis, in quorum auxilio confidebant, reuertentur in 
hierusalem, cyro regnante, captiui. et per duas similitudines, domini, 
qui se fore adiutorem promiserat, fortitudo monstratur. sicut leo et 
catulus leonis esuriens, si cernat ouium gregem, nulla pastorum uoce 
terretur, et multitudinem eorum conscius uirium suarum despicit. sic 
dominus exercituum proeliabitur, non contra montem sion et collem eius, 
sed super montem sion contra aduersarios illius. dicamus et aliam 
comparationem: quomodo aues ut defendant fetus suos, nidos superuolant, 
et siue serpentem, siue hominem uiderint, aues que alias ad pullos suos 
accedere, oblitae imbecillitatis, rostro pugnant et unguibus, dolorem 
que pectoris garrula uoce congeminant. sic dominus proteget hierusalem, 
et liberabit eam transiens atque saluabit. pro transeunte, in hebraico 
phase. in tribus, praeter lxx, interpretibus huperbain�n~g ponitur. ex 
quo manifestum est, pascha, hoc est phase domini, non passionem 
significare, sed transitum. quod autem dominus in similitudinem auium 
protector fuerit super hierusalem, in euangelio ipse testatur: 
hierusalem, hierusalem, quae occidis prophetas, et lapidas eos qui ad te
 missi sunt, quotiens uolui congregare filios tuos, sicut gallina 
congregat pullos suos sub alas suas, et noluisti? et in deuteronomio 
dicitur de domino: expandit alas suas, et suscepit eos, et portauit eos 
in humeris suis.
</font></p><p><font size="2">conuertimini, sicut in profundum recesseratis, filii israel. in 
die enim illa abiciet uir idola argenti sui et idola auri sui, quae 
fecerunt uobis manus uestrae in peccatum. et cadet assur in gladio non 
uiri, et gladius non hominis uorabit eum; et fugiet non a facie gladii, 
et iuuenes eius uectigales erunt. et fortitudo eius a terrore transibit,
 et pauebunt fugientes principes eius, dixit dominus, cuius ignis in 
sion, et caminus eius in hierusalem. lxx: cum similiter priora 
transtulerint, in fine fuere diuersi, scribentes: iuuenes eius 
superabuntur. petra enim circumdabuntur quasi uallo, et uincentur; qui 
autem fugerit, capietur. haec dicit dominus: beatus qui habet in sion 
semen, et domesticos in hierusalem. pugnante domino super montem sion 
contra aduersarios eius, et protegente eam instar auium: conuertimini, o
 filii israel. siue ut symmachus transtulit: agite paenitentiam, qui 
profundo consilio atque peccato a domino recessistis. si enim hoc 
feceritis, abicientes idola aurea atque argentea, quae uobis fuerunt in 
peccatum, propter quae urbs uestra capta est.
cadet assur, cuius metu nunc fugitis, non gladio hominum, nec exercitus 
robore, sed dei potentia. significat autem angelum a quo centum 
octoginta quinque milia assyriorum una nocte deleta sunt. ipse quoque 
rex assyrius fugiet non hominum gladium, sed iram dei. ita ut iuuenes 
illius atque robusti, uectigales fiant medis, de quibus supra contra 
babylonem dicitur: ecce ego suscitabo uobis medos. et fortitudo assyrii 
domini terrore transibit atque praeteriet, omnes que principes illius 
pertremiscent. dixit enim dominus atque pollicitus est, cuius dixisse, 
fecisse est; et qui habet ignem in sion et caminum in hierusalem, ut 
aduersarios suos instar stipulae atque lignorum egrediens de hierusalem 
flamma consumat. alius hoc quod dicitur: in die illa abiciet uir idola 
argenti sui, et reliqua, sic interpretatur, ut post reditum de 
captiuitate babylonia usque ad aduentum christi, numquam filios israel 
idola coluisse testetur. assyrium quoque in praesenti loco significari, 
non ab angelo, sed a medis esse superandum, quod uetustissimum et 
quondam potens regnum, post offensam domini deletum sit, uictoribus que 
seruierit. nazaraei locum istum sic intellegunt: o filii israel, qui 
consilio pessimo dei filium denegastis, reuertimini ad eum et ad 
apostolos eius. si enim hoc feceritis, omnia abicietis idola quae uobis 
prius fuerant in peccatum, et cadet uobis diabolus, non uestris uiribus,
 sed misericordia dei. et iuuenes eius qui quondam pro illo pugnauerant 
erunt ecclesiae uectigales, omnis que fortitudo et petra illius 
pertransibit; philosophi quoque et omne dogma peruersum ad crucis signum
 terga conuertent. domini quippe sententia est, ut hoc fiat, cuius ignis
 siue lumen est in sion et clibanus in hierusalem. ignis et lumen 
hebraice eisdem scribuntur litteris aleph, uau, res; quod si legatur ur,
 ignem sonat, si or, lucem. hoc ideo dictum est, quia pro igne, quem 
solus interpretatus est symmachus, aquila et theodotio lumen 
transtulerunt. quid sibi autem uelit quod in septuaginta legitur: petra 
circumdabuntur quasi uallo, et uincentur; qui autem fugerit, capietur, 
scire non ualeo. nisi forte hoc possumus dicere, quod iuuenes regis 
assyrii qui uincendi sunt atque capiendi, ita circumdentur petra, hoc 
est fortitudine domini, quomodo uallo circumdatur ciuitas. porro quod 
sequitur: beatus qui habet semen in sion, et domesticos in hierusalem, 
sic interpretari possumus, ut dicamus praesentis loci sensui conuenire, 
quod exhortetur sermo diuinus fugientes in aegyptum, reuerti in 
hierusalem, et filios procreare. cui tanta beatitudo promittitur, ut 
domini defendatur et protegatur auxilio. et in alio loco de ea scriptum 
sit: erit gloria domus huius nouissimae super priorem. quod et ad 
ecclesiam referri potest: uisionem pacis et speculam, de qua scriptum 
est: gloriosa dicta sunt de te, ciuitas dei. et alibi: fluminis impetus 
laetificat ciuitatem dei. in hac enim ignis est et caminus, qui deuoret 
peccatores, et ligna, fenum, stipulam que consumat; siue lumen et 
clibanus, ut iustorum claritas et peccatorum poena monstretur.
</font></p><p><font size="2">32. ecce cum iustitia regnabit rex, et principes in iudicio 
praeerunt. et erit uir sicut qui absconditur a uento, et celat se a 
tempestate; sicut riui aquarum in siti, et umbra petrae prominentis in 
terra deserta. non caligabunt oculi uidentium, et aures audientium 
diligenter auscultabunt. et cor stultorum intelleget scientiam, et 
lingua balborum uelociter loquetur et plane. non uocabitur ultra is qui 
insipiens est princeps, neque fraudulentus appellabitur magnus. fatuus 
enim fatua loquetur, et cor eius faciet iniquitatem, ut perficiat 
simulationem, et loquatur ad dominum fraudulenter, et uacuefaciat animam
 esurientis, et potum sitienti auferat. fraudulenti uasa pessima sunt; 
ipse enim cogitationes concinnauit ad perdendos mites in sermone 
mendacii, cum loqueretur pauper iudicium. princeps uero ea quae digna 
sunt principe cogitabit, et ipse super duces stabit.
lxx: ecce enim rex iustus regnabit, et principes cum iudicio praeerunt. 
et erit homo occultans sermones suos, et abscondetur quasi ab aqua quae 
fertur; et apparebit in sion, sicut fluuius currens, inclutus in terra 
sitienti, et nequaquam erunt confidentes in hominibus. sed aures suas ad
 audiendum dabunt, et cor infirmorum attendet auditui; et linguae 
balbutientium cito discent loqui pacem; et nequaquam dicent stulto ut 
princeps sit, nec ultra dicent ministri tui: tace. fatuus enim fatua 
loquetur, et cor eius uana intelleget ad perficiendam iniquitatem, et 
loquendum ad dominum errorem, ut dispergat animas esurientes, et animas 
sitientes uacuas faciat. consilium enim pessimorum iniqua cogitabit; 
interficere humiles sermonibus iniquis, et dissipare uerba humilium in 
iudicio. pii autem sapientiam cogitarunt, et hoc consilium permanet. 
iuxta lxx interpretes qui dixerunt: ecce enim rex iustus regnabit, et 
principes cum iudicio praeerunt, quae sequuntur superioribus copulanda 
sunt, his uidelicet, in quibus prius capitulum finitum est: beatus qui 
habet semen in sion, et domesticos in hierusalem. iuxta hebraicum finita
 priore prophetia, de his qui in aegyptum descendebant; nunc alterius 
uaticinationis exordium est, de aduentu scilicet christi et apostolorum 
eius. iste enim rex regnabit iuste; non accipiens personam in iudicio, 
et principes illius cum ueritate praeerunt, causas, non homines 
considerantes. et quicumque sub eius umbraculo fuerit, sic tutus erit in
 tribulationibus et angustiis, et in mundi istius tempestate, quomodo 
qui uentum et turbinem fugiens, se tuto abscondit loco; et qui 
purissimos fontes inuenit in deserto; et qui in uehementi aestu solis 
ardore cuncta torrente, sub prominenti saxo requieuerit. ubi nos 
diximus: sicut riui aquarum in siti, septuaginta transtulerunt: et 
apparebit in sion quasi fluuius currens. uerbum enim hebraicum, de quo 
supra disputauimus, basaion, quod dicitur in siti, siue in siccitate et 
in inuio, septuaginta et theodotio in sion interpretati sunt, pro saion,
 id est siti, legentes sion, quae eisdem litteris scribitur. cum ergo 
christus regnauerit, et principes eius praefuerint in iudicio, non 
caligabunt oculi credentium, et aures audientium diligenter attendent, 
quae prius surdae erant, et cor quondam stultorum intellegit scientiam, 
et lingua balbutientium atque mutorum, quae christum sonare non poterat,
 pleno aperto que sermone dominum confitebitur. non uocabitur ultra is 
qui stultus est princeps. stultam enim fecit deus sapientiam huius 
saeculi. neque fraudulentus doctor atque peruersus appellabitur magnus 
in populis. scribae uidelicet et pharisaei, quibus dominus loquebatur: 
stulti et caeci, quid maius est, aurum an templum quod sanctificat 
aurum? fatuus enim fatua loquetur, pro quo in hebraico scriptum est: 
nabal nabala idabber. hoc dicimus, ut uerba abigail exponamus, dicentis 
de nabal carmelio: secundum nomen suum insipiens est. uere enim fatuus 
fatua loquetur, et cor eius perficiet iniquitatem, qui ibi timuit ubi 
non erat timor, et abutebatur stultitia pro sapientia, dicens: hic si ex
 deo esset, non solueret sabbatum. quod usque hodie facit magister 
synagogarum, ut perficiat simulationem, pro qua in hebraico scribitur 
oneph, id est hupokrisis~g. unde saepius ad pharisaeos dicitur: uae 
uobis scribae et pharisaei hypocritae. et loquatur, inquit, ad dominum 
fraudulenter: magister, scimus quia ex deo es, et quod ad te non 
pertinet de hominibus, licet censum dari caesari, an non. qui 
uacuefaciunt animas esurientis populi, et potum auferunt sitientibus 
turbis, nec ipsi intrantes, nec alios intrare patientes. fraudulenti 
enim doctoris et principis omnia uasa et arma sunt pessima; qui 
concinnat dolos ad perdendos simplices in sermone mendacii, dicens ad 
deceptum populum: scrutare et uide, quoniam propheta de galilaea non 
surget. cum loqueretur ad eos pauper iudicium, qui cum diues esset, pro 
nobis pauper factus est. uere enim iudicium eis christus, et iustitiam 
loquebatur, dicens: si non facio opera patris mei, nolite credere mihi; 
si autem facio, et si mihi non uultis credere, operibus credite. iste 
pauper qui loquitur iudicium, princeps et dominus, ea quae principe 
digna sunt cogitauit, dicens: non ueni nisi ad oues perditas domus 
israel. et sollicitus erit pro infidelibus saluare cupiens non 
credentes; et stabit super duces suos apostolos, quorum ad unum 
loquitur: tu autem homo unanimis, dux meus et notus meus. haec iuxta 
hebraicum, a quo lxx non solum uerbis, sed et sensibus in plerisque 
discordant.
cum enim rex iustus regnauerit, et principes illius imperauerint cum 
iudicio, erit homo abscondens sermones suos, homo qui per naturam deus 
est, et abscondet sermones suos, loquens eis in parabolis. abscondet 
autem quasi ab aqua currente, a populo scilicet iudaeorum, qui instar 
aquae pro magistrorum uoluntate huc illuc que fertur et trahitur. qui 
homo abscondens apud incredulos sermones suos, apparebit in sion, hoc 
est in ecclesia, quasi fluuius inclutus, et decurrens in terra sitienti.
 apparebit enim gentilium populo, qui prius ueritatis patiebatur sitim; 
et rigabit arua sitientia fluuius dei, de quo scriptum est: fluminis 
impetus laetificat ciuitatem dei. et in alio loco: flumen dei repletum 
est aquis. ipse enim loquitur in euangelio: qui sitit, ueniat ad me, et 
bibat. quia credit in me, sicut dicit scriptura, flumina de uentre eius 
fluent aquae uiuae. tunc nequaquam habebunt fiduciam in magistris; sed 
praebebunt aures suas ad audiendum dominum. et tam corde quam lingua 
pacem domini fatebuntur, deserentes stultos principes et ministros 
eorum, qui credentibus in iesum, imperabant silentium. quae sequuntur, 
eumdem prope sensum, quem et hebraicum, continent; et possunt haereticis
 coaptari. hi enim loquuntur contra dominum mendacium, et peruertunt 
animas esurientes atque sitientes, et uacuas abire faciunt, ut etiam si 
quid naturaliter boni habeant, magistrorum amittant uitio, quorum omnes 
consilium est, ut perdant humiles iniquis sermonibus, et dissipent uerba
 humilium in iudicio. in quo pariter annotandum, quod qui ab eis decipi 
potest, humilis sit, et terrae cohaerens.
</font></p><p><font size="2">mulieres opulentae, surgite et audite uocem meam; filiae 
confidentes, percipite auribus eloquium meum. post dies et annum, et uos
 conturbabimini confidentes: consummata est enim uindemia; collectio 
ultra non ueniet. obstupescite opulentae, conturbamini confidentes; 
exuite uos, et confundimini. pro quo symmachus interpretatus est: 
nudamini. sequitur: accingite lumbos uestros, super ubera plangite, 
super regione desiderabili, super uinea fertili. super humum populi mei 
spina et uepres ascendent; quanto magis super omnes domos gaudii 
ciuitatis exsultantis? domus enim dimissa est: multitudo urbis relicta 
est. tenebrae et palpatio factae sunt super speluncas usque in aeternum.
 gaudium onagrorum pascua gregum. donec effundatur super nos spiritus de
 excelso et erit desertum in chermel, et chermel in saltum reputabitur. 
et habitabit in solitudine iudicium, et iustitia in chermel sedebit. et 
erit opus iustitiae pax; et cultus iustitiae silentium; et securitas 
usque in sempiternum. et sedebit populus meus in pulchritudine pacis, et
 in tabernaculis fiduciae, et in requie opulenta. grando autem in 
descensione saltus, et humilitate humiliabitur ciuitas. beati qui 
seminatis super omnes aquas, immittentes pedem bouis et asini. lxx, pro 
tenebris et palpatione, quae factae sunt super speluncas usque in 
sempiternum, transtulerunt: et erunt uillae tuae speluncae usque in 
aeternum, quod in hebraico dicitur ophel et been, quas hebraei duas 
turres in hierusalem fuisse arbitrantur, excelsas atque firmissimas, 
quae his appellantur nominibus. quarum prior interpretatur tenebrae, 
siue nubilum, quod usque ad nubes erigeret caput. altera: probamentum et
 firmitas, siue, ut symmachus uertit, inquisitio; eo quod in 
contemplando culmine eius oculi fallerentur.
in fine quoque capituli ita interpretati sunt: beati qui seminant super 
omnem aquam, ubi bos et asinus calcant. post uocationem gentium, quando 
christus rex imperauerit cum iustitia, et principes eius, apostoli et 
apostolici uiri, praefuerint credentibus cum iudicio, dirigetur sermo 
propheticus ad mulieres opulentas, quas uel urbes iudaeae, uel synagogas
 illius temporis, uel ut plerique arbitrantur, matronas diuitum quondam 
populi iudaeorum debemus accipere, quibus quasi iacentibus dicitur post 
ruinam: surgite. et nihilominus appellantur filiae confidentes, siue 
sperantes. praecipitur que eis ut audiant sermones domini, et 
recordentur dierum et anni, de quo in consequentibus dicturi sumus, ipso
 saluatore dicente: spiritus domini super me, propter quod unxit me; 
euangelizare pauperibus misit me; praedicare captiuis remissionem, et 
caecis uisum; uocare annum domini acceptabilem. et ipsa recordatio fiat 
eis iuxta septuaginta in dolorem cum spe, ut plangant se dominum 
denegasse, et spem habeant salutis, si egerint paenitentiam. dicit enim 
uindemiam consummatam, et post ultimam uastitatem, quae sub uespasiano 
et tito hadriano que accidit, nequaquam aliam captiuitatem esse 
uenturam, nec remansuros botros in populis, qui deinceps colligendi 
sunt. unde prouocantur ad planctum, et iubentur nudare pectora, et 
accingere lumbos suos, eo quod regio quondam desiderabilis, et uinea 
fertilis, de qua scriptum est: ego plantaui te uineam fructiferam, totam
 ueram; quomodo conuersa es in amaritudinem uitis alienae? romano 
uastante, deleta sit. super humum, inquit, populi mei, spinae et uepres,
 siue fenum ascendet. et est sensus: si terram iudaeam, quae 
repromissionis terra est, spinae repleuerunt et uepres, quanto magis 
alias ciuitates quae plenae sunt gaudio, et quae illud euangelicum 
consequentur: uae qui gaudetis nunc, quoniam plorabitis! domus enim, id 
est templum meum dimissum est, dicente me ad apostolos: surgite, abeamus
 hinc; et ad incredulos: relinquetur uobis domus uestra deserta. adyta 
templi et secreta mysteria palpabiles tenebrae possederunt, et facta 
sunt nequaquam cellaria uasorum domini, sed speluncae usque in 
sempiternum. audierant enim a domino saluatore: domus patris mei domus 
orationis uocabitur; uos autem fecistis eam speluncam latronum. gaudium,
 inquit, onagrorum, pascua gregum. quod uel iuxta litteram intellegendum
 est, eo quod deserta sint omnia; uel spiritaliter, quod expulso 
israele, feri homines et dei notitiam non habentes, habitent in iudaea. 
et hoc fiat donec effundatur super nos spiritus de excelso, quem 
saluator ascendens ad patrem, credentibus repromisit, dicens: ecce ego 
uado, et mittam uobis paracletum spiritum ueritatis. et rursum: donec 
accipiatis de excelso uirtutem. quod que supra dixerat: adhuc modicum, 
et erit libanus in chermel, et chermel in saltum reputabitur; et audient
 in die illa surdi uerba libri, et de tenebris, et caligine oculi 
caecorum uidebunt, nunc aliis uerbis idipsum repetit, quod solitudo 
gentium uertatur in diuitias israel; et israel reputetur in gentes, quo 
tempore habitauerit in deserto iudicium, dominus atque saluator, cui 
pater dedit omne iudicium. et iustitia in chermel requiescet, de qua 
supra dictum est: et erit desertum in chermel, quod iudicium atque 
iustitia habitet in deserto, et requiescat in chermel, qui prius 
appellabatur desertum. opus quoque iustitiae erit pax, quae, iuxta 
apostolum, omnem sensum exsuperat. et cultus iustitiae silentium, ut non
 multiloquio iudaeorum, sed breuitate fidei adorent dominum; et securi 
aeterna pace requiescant, et in tabernaculis eorum sint diuitiae, de 
quibus apostolus loquebatur: gratias ago deo meo per iesum christum, 
quoniam in omnibus diuites facti estis in eo, in omni uerbo, et in omni 
scientia. cum autem populus christianus sederit, uel habitauerit in 
pulchritudine, siue ut lxx transtulerunt: in ciuitate pacis, haud dubium
 quin in ecclesia, tunc grando atque tempestas, et domini ira desaeuiens
 descendent in saltum, de quo supra dictum est: et chermel in saltum 
reputabitur; et humiliabitur ciuitas hierusalem, et iuxta aliam 
scripturam, de terra loquetur. quae cum ita se habeant, et didicerimus 
uaticinio prophetali, quanta bona ecclesia possessura sit et quanta mala
 passura sit hierusalem. beati estis, apostoli, ceteri que doctores, qui
 seminatis super omnes aquas scripturae sanctae, in quibus calcat bos et
 asinus. bos mundum animal, propter electionem patrum, asinus immundus, 
propter idololatriam quondam gentilium, ut et de circumcisione et de 
praeputio ecclesia domini congregetur. quod supra, iuxta lxx, dicitur: 
super terram populi mei spinae et fenum ascendet, referri potest et ad 
haereticos et ad simplices quosque credentium, qui non ita scripturam 
intellegunt sanctam, ut illius conuenit maiestati. unde singula singulis
 coaptauimus, ut terra populi dei, haereticis spinas, imperitis 
quibusque ecclesiae fenum afferat.
</font></p><p><font size="2">33. uae qui praedaris; nonne et ipse praedaberis? et qui spernis;
 nonne et ipse sperneris? cum consummaueris depraedationem, 
depraedaberis; cum fatigatus desieris contemnere, contemneris. lxx: uae 
qui uos miseros faciunt; uos enim nemo facit miseros. et qui reprobant 
uos, uos non reprobant.
capientur reprobantes, et tradentur, et quasi tinea in uestimento sic 
superabuntur. de apostolis dixerat, et de ecclesiarum magistris: beati 
qui seminant super omnem aquam, ubi bos et asinus calcant. nunc ad 
persecutores eorum maledictionem dirigit; immo aduersum principem eorum,
 qui corda possidet impiorum, quod quidquid fecerint recipiant; et 
praesens potentia, futurorum sit materia tormentorum. unde iuxta lxx 
dicitur: uae eis qui uos miseros faciunt; uos enim nemo facit miseros. 
et est sensus: quantum in illis est, quando persequuntur uos, et uariis 
affligunt cruciatibus, interfectos atque cruciatos miseros arbitrantur. 
sed nullus uos potest facere miseros, non enim habent in anima 
potestatem, sed in corpore. et qui reprobat uos, non uos reprobat, sed 
eum qui uos misit, iuxta illud quod saluator discipulis loquitur: qui 
uos reprobat, me reprobat; et qui me reprobat, reprobat eum qui me 
misit. capientur igitur persecutores, et aeternis tradentur ardoribus. 
et quomodo tinea uestimentum, ita illos iugis flamma consumet. quod et 
in fine huius prophetiae scribitur: uermis eorum non morietur, et ignis 
eorum non exstinguetur.
</font></p><p><font size="2">domine, miserere nostri, te enim exspectauimus; esto brachium 
eorum in mane, et salus nostra in tempore tribulationis. a uoce angeli 
fugerunt populi, ab exaltatione tua dispersae sunt gentes. et 
congregabuntur spolia uestra, sicut colligitur bruchus, uelut cum fossae
 plenae fuerint de eo. magnificatus est dominus, quoniam habitauit in 
excelso; impleuit sion iudicio et iustitia. et erit fides in temporibus 
tuis; diuitiae salutis sapientia et scientia; timor domini ipse 
thesaurus eius. lxx: domine, miserere nostri, in te enim confidimus. 
factum est semen incredulorum in perditionem, salus autem nostra in 
tempore tribulationis; propter uocem timoris obstupuerunt populi a 
timore tuo, et dispersae sunt gentes. nunc autem congregabuntur spolia 
uestra parui et magni. quomodo si quis congreget locustas, sic illudent 
uobis; sanctus deus qui habitat in excelsis. repleta est sion iudicio et
 iustitia, in lege tradentur, in thesauris salus nostra. uenit 
sapientia, et disciplina, et pietas a domino, isti sunt thesauri 
iustitiae. hebraei capitulum superius, in quo legitur: uae qui 
praedaris; nonne et ipse praedaberis? et reliqua usque ad finem, contra 
sennacherib regem assyriorum dictum putant, quod postquam decem tribuum,
 quae appellabantur israel, subuerterit ciuitates; et excepta 
hierusalem, iudaeae quoque urbes ceperit, ipse superetur, et percutiente
 angelo, eius deleatur exercitus. unde nunc ex persona populi gratias 
referentis deo. atque dicentis: domine, miserere nostri, te 
exspectauimus, haec dicta contendunt, quae praesenti capitulo 
continentur, quod ipse brachium fuerit et robur populi obsidione uallati
 in tempore matutino, et salus in necessitate et angustia. a uoce enim 
angeli, quem symmachus ita ut in hebraeo scriptum est, transtulit amun, 
quem hebraei gabrielem autumant, et habere etymologiam populi. fugit 
assyrius, et ab exaltatione dei gentes quae cum eo erant, huc illuc que 
dispersae sunt. quibus fugientibus, spolia congregata sunt a iudaeis, 
sicut solet bruchi et locustarum colligi multitudo, cum in fossas 
coaceruatae fuerint. in quorum uictoria magnificatus est dominus; et 
sion impleta iudicio et iustitia, et fides obsessi populi comprobata; 
omnes que diuitias in sapientia habuerunt, et scientia dei et timore 
domini, qui solus eorum thesaurus fuit. haec illi iuxta historiam 
dixerint, omni ratione nitentes, christi et apostolorum eius subuertere 
sacramenta.
nos autem post beatitudinem apostolorum, de quibus supra dictum est: 
beati qui seminant super omnem aquam ubi bos et asinus calcant, et 
lamentationem et planctum eorum qui eos persecuti sunt, de quibus in 
consequentibus dicitur: uae qui miseros uos faciunt; uos autem nemo 
facit miseros; et sicut tinea in uestimento, sic atterentur; ex persona 
eorumdem apostolorum, omnium que credentium haec dicta conuincimus. et 
esse sensum: domine, in tuo sperauimus auxilio, et in te confidimus: 
semen incredulorum periit in aeternum, et salus nostra in tempore 
tribulationis apparuit. te enim praebente auxilium, omnis gentium 
multitudo dispersa est, et praedae atque illusioni uictoribus fuit. et 
hoc factum est, quia sanctus dominus habitat in excelsis, et repleta est
 sion iudicio et iustitia, de qua supra scriptum est: requiescet in 
deserto iudicium et iustitia. ipsa est ergo sion, quae prius est 
appellata desertum, et quicumque habitauerit in ea, tradetur ei lex 
euangelii, in cuius thesauro salus nostra est, et sapientia credentium, 
et disciplina et pietas, siue fides, quae proprie christianorum est, et 
timor domini, in quo thesauri sapientiae continentur.
</font></p><p><font size="2">ecce uidentes clamabunt foris. angeli pacis amare flebunt. 
dissipatae sunt uiae, cessauit transiens per semitam, irritum factum est
 pactum, proiecit ciuitates, non reputauit homines. luxit et elanguit 
terra, confusus est libanus et obsurduit, et factus est saron sicut 
desertum, et concussa est basan et carmelus. nunc consurgam, dicit 
dominus; nunc exaltabor, nunc subleuabor. concipietis ardorem parietis 
stipulam, spiritus uester ut ignis deuorabit uos. et erunt populi quasi 
de incendio cinis; spinae congregatae igni comburentur. uerbum hebraicum
 arellam, pro quo aquila et symmachus et theodotio interpretati sunt: 
apparebo eis, extremam syllabam diuidentes et legentes: are lahem, 
hebraei significare angelos arbitrantur, et esse prophetiam, post 
uocationem gentium, et diuitias ecclesiae, de subuersione templi, quod 
flebunt angeli, nequaquam intus habitantes, sed exeuntes foras; et qui 
prius nuntii pacis erant, flebunt amare. siue ipsi apostoli qui missi 
fuerant ut pacem nuntiarent hierusalem, ad quam dominus loquebatur: si 
scires etiam tu ea quae ad pacem sunt tibi; quibus apparuit dominus, ut 
eos suo confortaret aspectu, flebunt hierusalem, quia non receperit 
praedicationem suam, eo quod dissipatae sunt uiae, et cessauerit 
transiens per semitam iustam, iuxta illud quod in hieremiae 
lamentationibus dicitur: uiae sion lugent, eo quod non sint qui ueniant 
ad sollemnitatem. irritum quoque factum est pactum cum abraham, isaac et
 iacob: proiecit ciuitates iudaeae, non reputauit homines, qui suo uitio
 iumenta esse uoluerunt. luxit et elanguit terra pro his qui morabantur 
in terra. confusus est libanus et obsurduit, haud dubium quin templum 
significet, de quo in zacharia legimus: aperi, libane, portas tuas, ut 
deuoret ignis cedros tuas. siue hierusalem, quae in hiezechiel libanus 
appellatur, dicente propheta: aquila magna magnarum alarum, quae habet 
ductum intrandi in libanum; quod postea interpretans sermo diuinus; cum,
 inquit, uenerit nabuchodonosor in hierusalem, perspicue aquilam regem 
babylonium, et libanum hierusalem edisserens. factus est saron sicut 
desertum, et concussa est basan et carmelus, pro basan, lxx galilaeam 
transtulerunt, prouinciam pro uno loco prouinciae. saron autem omnis 
iuxta ioppen liddam que appellatur regio, in qua latissimi campi 
fertiles que tenduntur. basan quoque regio trans iordanem est quam duae 
et dimidia tribus possederunt, et quae interpretatur uberrima et 
pinguis; et carmelus, de quo supra diximus. loca igitur iudaeae quondam 
fertilia uertentur in solitudinem, per quae metaphorik�s~g ostenditur 
omnis opulentia iudaeorum egestate et penuria commutanda. quia igitur 
apostolorum sermonem recipere noluerunt, confusus est libanus, et saron 
uersus est in solitudinem, et basan carmelus que concussi sunt. 
propterea dominus uel de nimia patientia, uel ab inferis resurrecturum 
esse se dicit, et exaltandum in gentibus, et subleuandum in cruce. et ad
 ipsos iudaeos apostropham facit: concipietis ardorem, et parietis 
stipulam; et spiritus uester uobis conflabit incendium, ut conceptum et 
partum uorax flamma consumat. et erunt, inquit, populi iudaeorum quasi 
de incendio cinis, infelicitatis magnitudinem fauillae reliquiis 
demonstrantes. spinae enim eorum quae peccatorum multitudine congregatae
 sunt, incendio uorabuntur, quod plerique ad extremam captiuitatem et 
subuersionem referunt hierusalem. alii plenius atque perfectius iudicii 
tempore futurum esse confirmant.
</font></p><p><font size="2">audite qui longe estis quae fecerim, et cognoscite uicini 
fortitudinem meam. conterriti sunt in sion peccatores, possedit tremor 
hypocritas.
quis poterit habitare de uobis cum igne deuorante? quis habitabit ex 
uobis cum ardoribus sempiternis? qui ambulat in iustitiis, et loquitur 
ueritates; qui proicit auaritiam ex calumnia, et excutit manus suas ab 
omni munere; qui obturat aures suas ne audiat sanguinem, et claudit 
oculos suos ne uideat malum. iste in excelsis habitabit, munimenta 
saxorum sublimitas eius; panis ei datus est, aquae eius fideles sunt. 
regem in decore suo uidebunt oculi eius; cernent terram de longe. cor 
tuum meditabitur timorem. ubi est scriba? ubi legis uerba ponderans? ubi
 doctor paruulorum? populum imprudentem non uidebis populum alti 
sermonis, ita ut non possis intellegere disertitudinem linguae eius, in 
quo nulla est sapientia. lxx: audient qui longe sunt quae fecerunt; 
scient qui appropinquant fortitudinem meam. recesserunt qui erant in 
sion iniqui, apprehendet tremor impios. quis annuntiabit uobis, quoniam 
ignis ardet? quis annuntiabit uobis locum aeternum? qui ambulat in 
iustitia, et loquitur rectam uiam, et odit impietatem, et iniquitatem et
 manus excutit a muneribus, et obturat aures, ut non audiat iudicium 
sanguinis; et claudit oculos, ne uideat iniquitatem, iste habitabit in 
excelsa spelunca petrae fortissimae. panis ei dabitur, et aqua eius 
fidelis; regem cum gloria uidebunt oculi uestri, uidebunt terram de 
longe, anima uestra meditabitur timorem. ubi sunt grammatici? ubi 
consiliatores? ubi est qui numerat eos qui nutriunt et paruum et magnum 
populum? cui non dedit consilium, neque sciebat profundam uocem illius, 
ita ut non audiret populus contemptus, et non est audienti 
intellegentia. quoniam dissipatae sunt uiae, cessauit transiens per 
semitas, irritum factum est pactum cum populo iudaeorum, proiecit deus 
ciuitates eorum, non reputauit eos inter homines; propterea uos qui 
longe estis, audite quae fecerim, et appropinquate ut agnoscatis 
fortitudinem meam. conterriti sunt, siue recesserunt qui erant in sion 
peccatores uel impii, et tremor possedit hypocritas, quibus dominus in 
euangelio loquebatur: uae uobis scribae et pharisaei hypocritae! quis 
poterit habitare de uobis cum eo qui ignis est deuorans? quis habitabit 
cum ardoribus sempiternis? siue iuxta lxx: quis uobis annuntiabit, quia 
ignis ardet aeternus, quem praeparauit deus diabolo et angelis eius? 
quis igitur poterit habitare cum deo, uel annuntiare uentura supplicia? 
omnis qui huiuscemodi est, qualem propheticus sermo describit, qui 
ambulat in pluribus iustitiis, et non semel, sed semper iustitias 
diligit, nec una uice, sed iugiter loquitur ueritates; qui proicit 
auaritiam, quae est mater calumniae. nisi enim cum alterius damno et 
malo, pecuniae alteri non coaceruantur. et excutit manus suas ab omni 
munere. munera quippe excaecant oculos, etiam sapientium. qui obturat 
aures suas ne audiat iudicium sanguinis. omnis iniquitas et oppressio et
 iniustitia, iudicium sanguinis est; et licet gladio non occidat, 
uoluntate tamen interficit. et claudit oculos suos ne uideat malum. 
felix conscientia, quae non audit, nec aspicit malum. qui igitur talis 
est, ipse habitabit in excelsis, hoc est in regno caelorum, siue in 
excelsa spelunca petrae fortissimae, in christo iesu; quae petra israel 
populum sequebatur, ut biberet de ea, et illius fortitudine 
protegeretur. panis ei dabitur, et aquae eius fideles sunt; quae 
gentilium fabulae in ambrosia et nectare intellegunt. nos autem panes et
 aquas fidelissimas legem dei interpretabimur. qui igitur talis est, 
regem christum in sua claritate conspiciet, de quo supra dicitur: ecce 
rex iustus regnabit, et principes in iudicio praeerunt.
et oculi eius uidebunt terram de longe, quam multo tempore 
desiderauerant, terram mitium et mansuetorum, de qua in euangelio 
scriptum est: beati mites, quoniam ipsi possidebunt terram. siue in 
caelo positi, terrena despicient. cor tuum meditabitur timorem: ut cum 
omnia fueris consecutus, dicas cum apostolo: qui non sum dignus uocari 
apostolus, quoniam persecutus sum ecclesiam dei. principium enim 
sapientiae timor domini. ubi est scriba? ubi legis uerba ponderans? ubi 
doctor paruulorum? ubi sunt, inquit, scribae et pharisaei, qui legis 
uerba trutinantes, infelicem populum decipiebant? quos nunc paruulos 
scriptura cognominat, paruulos sensu, paruulos intellegentia. cum autem 
oculi credentis regem in sua maiestate conspexerint, et cor eius 
meditatum fuerit timorem, tunc imprudentem populum non uidebit, populum 
iudaeorum, siue philosophorum et oratorum mundi, qui applaudunt sibi in 
eruditione et eloquentia saeculari, de quibus nunc ait: populum alti 
sermonis; ita ut non possis intellegere disertitudinem linguae eius; 
quorum omnis ornatus in uerbis est, qui habent folia tantum umbram que 
sermonum, et fructum non possident ueritatis. denique sequitur: in quo 
nulla est sapientia, de quibus et alio loco dicitur: perdam sapientiam 
sapientium, et intellectum prudentium reprobabo. cur? quia stultam fecit
 deus sapientiam huius saeculi.
</font></p><p><font size="2">respice sion ciuitatem sollemnitatis nostrae; oculi tui uidebunt 
hierusalem, habitationem opulentam. tabernaculum quod nequaquam 
transferri poterit, nec auferentur claui eius in sempiternum, et omnes 
funiculi eius non rumpentur. quia solummodo ibi magnificus est dominus 
noster; locus fluuiorum riui latissimi et patentes, non transibit per 
eum nauis remigium; neque triremis magna transgredietur eum. dominus 
enim iudex noster, dominus legifer noster, dominus rex noster, ipse 
saluabit nos. laxati sunt funiculi tui, et non praeualebunt; sic erit 
malus tuus, ut dilatare signum nequeas. tunc diuidentur spolia praedarum
 multarum; claudi diripient rapinam. nec dicet uicinus: elangui; populus
 qui habitat in ea auferetur ab eo iniquitas. lxx: ecce sion ciuitas, 
salutare nostrum; oculi tui uidebunt hierusalem, ciuitas diues, 
tabernacula quae non mouebuntur. nec auferentur paxilli tabernaculi eius
 in sempiternum, et funiculi eius non diripientur, quia nomen magnum 
domini uobis. locus uester erit flumina et riui latissimi et spatiosi; 
non ingredietur per eam nauis agitata remigio. deus enim meus magnus 
est; non transibit me dominus iudex noster, dominus princeps noster, 
dominus rex noster, dominus ipse saluabit nos. disrupti sunt funiculi 
tui, quia non praeualuerunt; malus tuus inclinatus est, non dimittet 
uela, nec eleuabit signum, donec tradatur in uastitatem. multi igitur 
claudi praedas facient; et non dicent: laborabo; populus qui habitat in 
eis, dimittetur eis delictum. o iuste, cui supra dictum est: cor tuum 
meditabitur timorem; et: populum imprudentem non uidebis; et qui antea 
audieras: regem in decore suo uidebunt oculi tui, contemplare sion urbem
 sollemnitatis nostrae, uide ecclesiam christi, in qua est uera 
sollemnitas; oculi tui cernent uisionem pacis, et diuitias insperatas, 
quas oculus non uidit, nec auris audiuit, nec in cor hominis 
ascenderunt, et tabernaculum quod nequaquam transferri poterit. prius 
enim tabernaculum quod habuit populus iudaeorum, translatum est atque 
sublatum. nec mouebuntur claui eius in sempiternum, et omnes funiculi 
eius firmi erunt; ita ut dominus habitet in eo, qui locus est omnium 
fluuiorum riuorum que currentium, per quos nullus aduersae partis 
poterit nauigare; neque triremis magna, quae interpretatur diabolus, eum
 transgredi poterit, quia dominus ipse est iudex et princeps, et rex et 
saluator noster, et illo protegente, nullius metuemus insidias. haec 
dicta sunt de sion urbe sollemnitatis nostrae, et de hierusalem 
habitatione ditissima, quam ipse dominus fluuiis suis circumdabit atque 
uallabit. nunc autem ad terrenam loquitur hierusalem, quod laxati sint 
funiculi tabernaculi eius, et tentorium sustinere non quiuerint, et 
malus eius, in quo pulcherrima quondam uela pendebant, ruptis funibus 
ceciderit, ut non solum ad nauigationem, sed ad signum quoque inutilis 
sit. postquam autem nauis eorum fuerit dissoluta, et tabernaculum 
dissipatum, ita ut in utramque partem funiculi disrumpantur, praeda 
uictoribus diuidetur. qui tam imbecilli erunt propriis uiribus, ut 
claudi appellentur; et nihilominus dei ira tribuente eis fortitudinem, 
nullam infirmitatem sentient, nec dicent: laboraui.
qui enim fuerit inter eos, auferetur ab eo iniquitas atque peccatum, 
quia dei exsecutus est uoluntatem.
</font></p><p><font size="2">34. accedite gentes, et audite, et populi attendite; audiat terra
 et plenitudo eius, orbis et omne germen eius. quia indignatio domini 
super omnes gentes, et furor super uniuersam militiam earum. interfecit 
eas, et dedit in occisionem. occisi earum proicientur; et de cadaueribus
 earum ascendet fetor; tabescent montes sanguine earum. et tabescet 
omnis militia caelorum; replicabuntur (siue complicabuntur) sicut liber 
caeli. et omnis militia eorum defluet, sicut defluit folium de uinea et 
de ficu, quoniam inebriatus est in caelo gladius meus. ecce super 
idumaeam descendet, et super populum interfectionis meae ad iudicium. 
gladius domini repletus est sanguine, incrassatus adipe; de sanguine 
agnorum et hircorum, de sanguine medullatorum arietum; uictima enim 
domini in bosra; et interfectio magna in terra edom. et descendent 
unicornes cum eis, et tauri cum potentibus. inebriabitur terra sanguine 
eorum, et humus eorum adipe pinguium. post euersionem hierusalem et 
naufragium quondam solidissimae nauis, praedam que omnis supellectilis 
illius, de interitu omnium dicitur nationum, et de consummatione mundi, 
quae est in die futura iudicii. unde omnes gentes et populi terrae et 
plenitudo eius, orbis et cuncta genimina eius, tam quae habitantur loca,
 quam quae inhabitabilia sunt nimietate frigoris et caloris, iubentur 
audire, et quae uentura sunt cum omni mentis tremore cognoscere. 
indignatio enim domini nequaquam super unam gentem iudaeam, et assyrios 
atque chaldaeos, aegyptios, moabitas, et ammonitas et philisthaeos, sed 
et contra omnes gentes, et super uniuersam militiam, siue ut lxx 
transtulerunt: numerum earum; uentura describitur, quae interficiat eas,
 et fetorem corporum putrescentium in altum ascendere faciat; 
significans peccata omnium nationum. ita ut sanie earum et spurcitia ac 
sanguine montes repleantur; sublimes quaeque uirtutes et angeli, qui 
singulis gentibus praesidebant; et tabescat omnis militia uel fortitudo 
caelorum. replicentur, siue complicentur caeli sicut liber, et omnis 
militia et exercitus eorum, atque ut lxx transtulerunt: et stellae 
defluant, in similitudinem foliorum, quae, appropinquante frigore, 
arentia atque contracta de uinea et ficu defluunt. quod quidem et 
saluator loquitur in euangelio: stellae cadent de caelo, et uirtutes 
caelorum mouebuntur, et tunc apparebit signum filii hominis in caelo. et
 hoc considerandum, quod non dicat interire caelos, sed replicari, siue 
complicari, quasi librum, ut postquam omnia peccata aperta fuerint et 
relecta, complicentur qui prius aperti fuerant, ut nequaquam ultra 
scribantur in eis delicta multorum, de huiuscemodi libris et daniel in 
suo uolumine loquitur: iudicium sedit, et libri aperti sunt; in quibus 
descripta erant opera singulorum. stellas autem cadere plerique 
arbitrantur, iuxta apocalypsim ioannis, et illud quod alibi scriptum 
est: stellae uniuersae ardentes soluentur, et caelum ac terra 
transibunt, et: praeterit enim figura huius mundi, uere has stellas, 
quae in caelo rutilant, ut in parte monstretur et totum, quod scilicet 
per stellarum ruinam etiam caelorum interitus ostendatur. alii uero has 
stellas putant esse ruituras, de quibus et paulus apostolus scribit: non
 est nobis certamen aduersus sanguinem et carnem, sed aduersus 
principatus, aduersus potestates, aduersus rectores tenebrarum istarum, 
aduersus spiritalia nequitiae in caelestibus. nec mirum si daemones qui 
in aere habitant, dicantur esse caelestes, cum etiam uolucres caeli, 
quae utique non in caelo, sed in aere uolitant, scriptura cognominet. 
nam et satanas transfiguratur in angelum lucis, stellam se esse 
simulans. et saluator uidit eum quasi fulgur de caelo cadentem. et 
tropologice de eo quasi de stella magna dicitur: quomodo cecidit lucifer
 qui mane oriebatur? haec uniuersa fient, quia inebriatus est in caelo 
gladius eius, poena atque sententia, et ultio in peccatores, quae 
profertur a domino. qui gladius et machaera in hiezechiel contra impios 
exacuitur, ac plurimis interfectis, uaginam suam iubetur intrare. cum 
que inebriatus fuerit et repletus in caelo, hoc est in aere, qui 
consuetudine scripturarum caelum dicitur, tunc ad idumaeam quoque, id 
est ad terrenam, descendet, ut post poenam daemonum, etiam hominum 
animae iudicentur. idumaea quippe in lingua nostra terrenam sonat. 
repletus que est sanguine, et incrassatus adipe agnorum et hircorum, 
medullatorum que arietum atque taurorum, ut et principes et populum 
pariter significet puniendos. uictima enim domini in bosra, et 
interfectio magna in terra edom.
de qua bosra et idumaea etiam in consequentibus idem propheta testatur 
dicens: quis est iste qui uenit de edom; rubra uestimenta eius de bosra?
 et nonnulli existimant, quia bosor caro dicitur, per uictimam domini in
 bosra, tormenta omnium in carne monstrari, qui pio labuntur errore. in 
praesenti enim loco non per sin litteram, quae in bosor, hoc est in 
carne, ponitur, sed per sade scribitur, et bosra appellatur, quae iuxta 
iesum et hieremiam non in edom, id est, idumaea, sed in terra moab 
inuenitur. bosra autem in lingua nostra munitam sonat atque circumdatam,
 siue firmatam; ut orbem terrarum domini uoluntate doceat esse 
solidatum, iuxta illud quod in psalmo canitur: ipse super maria fundauit
 eum, et super flumina collocauit illum. et de firmitate terrae ex 
persona dei dicitur: ego firmaui columnas eius. cum que uictima domini 
fuerit in bosra, et interfectio eius in idumaea, descendunt unicornes 
cum tauris potentibus, reges uidelicet et principes terrae; et omnia 
interfectionis et sanguinis replebuntur, et adipe quondam diuitum ac 
potentum. per quae uerba, iuxta humanam consuetudinem, terrorem 
audientibus incutientia, in omnes principes ac potentes, populos que ac 
paruos tormenta monstrantur. bosra, id est munitam atque firmatam, et 
edom, siue duma, et idumaeam, iudaeorum magistri romam intellegi uolunt,
 et omnia de ipsa dici quae sequenti capitulo continentur.
</font></p><p><font size="2">quia dies ultionis domini, annus retributionum iudicii sion. et 
conuertentur torrentes eius in picem, et humus eius in sulphur; et erit 
terra eius in picem ardentem. nocte et die non exstinguetur, in 
sempiternum ascendet fumus eius; a generatione in generationem 
desolabitur, in saeculum saeculorum non erit transiens per eam. et 
possidebunt illam onocrotalus, et hericius, et ibis, et coruus 
habitabunt in ea, et extendetur super eam mensura, ut redigatur ad 
nihili, et perpendiculum in desolationem. nobiles eius non erunt ibi; 
regem potius inuocabunt, et omnes principes eius erunt in nihili. et 
orientur in domo eius spinae, et urticae, et paliurus in munitionibus 
eius. et erit cubile draconum, et pascua struthionum. et occurrent 
daemonia onocentauris, et pilosus clamabit alter ad alterum; ibi cubabit
 lamia, et inueniet sibi requiem. ibi habuit foueam hericius, et 
enutriuit catulos, et circumfodit, et fouit in umbra eius; illuc 
congregati sunt milui, alter ad alterum. requirite diligenter in libro 
domini, et legite, unum ex eis non defuit, alter ad alterum non 
quaesiuit, quia quod ex ore meo procedit; ille mandauit, et spiritus 
eius, ipse congregauit ea. et ipse misit eis sortem, et manus eis 
diuisit eam illis in mensura; usque in sempiternum possidebunt eam; in 
generatione et generationem habitabunt in ea. hebraei, ut supra diximus,
 haec de romano imperio prophetata contendunt, et in ultionem sion, 
uastitatem quondam regni potentissimi praedicari, quod iuxta litteram 
plerique nostrorum etiam in apocalypsi ioannis scriptum putant. nos 
autem ex eo quod dicitur: dies ultionis domini, annus retributionum 
iudicii sion hunc arbitramur annum, de quo loquitur ipse saluator: 
spiritus domini super me, eo quod unxit me, euangelizare pauperibus 
misit me, praedicare captiuis remissionem, et caecis ut uideant, uocare 
annum domini acceptabilem, et diem retributionis deo nostro; consolari 
omnes lugentes, et dare plangentibus sion gloriam. et de quo supra 
dictum est: mulieres opulentae surgite; et dierum anni recordamini in 
dolore cum spe, ac per hoc post generalem totius orbis consummationem 
reuerti scripturam ad hierusalem, cui illo tempore loquebatur, et 
uastitatem eius pleno sermone describi, quod scilicet postquam tempus 
romanae obsidionis aduenerit, pice et sulphure et flammis ardentibus 
omnia compleantur, et fumus illius maneat in aeternum, habitent que ibi 
onocrotalus et hericius, et ibis et coruus, quae animantia in desertis 
locis habitare consueuerunt; et hoc fiat, quia funiculus domini atque 
perpendiculum, id est: sententia illius non ualeat immutari. nobiles 
eius, id est apostoli atque credentes, non erunt ibi, nec perditorum 
numero coniungentur. sed regem potius christum inuocabunt. omnes autem 
principes illius, scribae uidelicet et pharisaei, redigentur in nihili, 
et in domibus quondam ornatissimis spinae et urticae et paliurus 
orientur. erit que cubile draconum, et pascua struthionum, quae et ipsa 
signa sunt extremae solitudinis. et occurrent sibi in ea, iuxta lxx 
diuersa daemonum phantasmata, siue ut omnes alii iuxta hebraicum 
transtulerunt, siim et iim. onocentauri, et pilosi, et lamia, quae 
gentilium fabulae et poetarum figmenta describunt. hericium quoque ibi 
enutrire catulos, et stationem habere fidissimam. illuc congregari 
miluos, rapacissimam auem, quae hebraice appellatur daioth, siue ut lxx 
transtulerunt ceruos, de quibus infra dicemus.
inter quae propheta loquitur audientibus: o homines qui me auditis 
loquentem, quae uentura pronuntio, rebus omnia complebuntur. in libro 
enim scripta sunt domini, et illius sententia definita, et ne unum 
quidem irritum erit. nam quod de meo ore procedit, ille mandauit, id 
est: ego quidem loquor, sed uerba sunt domini, et spiritu illius 
quidquid dictum est perpetrabitur. ipsius decreto atque mensura singula 
complebuntur. et usque in generationes sempiternas suum ordinem non 
relinquent. haec iuxta hebraicum et explanationem historicam dicta sint.
 ceterum qui tropologiam sequuntur, expulso populo iudaeorum sub 
bestiarum et portentorum nominibus, idololatras et uariis 
superstitionibus seruientes in hierusalem habitaturos esse confirmant; 
et hos esse onocrotalos et hericios, ibin et coruum, dracones et 
struthiones et onocentauros, et daemonia et pilosos et lamiam (quae 
hebraice dicitur lilith; et a solo symmacho translata est lamia, quam 
quidam hebraeorum erinun~g, id est furiam, suspicantur). et reuera si 
consideremus de diuersis gentibus adductas hierusalem colonias, et iuxta
 ritum prouinciarum suarum, singulas familias propriorum daemonum 
coluisse portenta, haec omnia in hierusalem habitasse firmabimus. quod 
que lxx transtulerunt: ibi obuiauerunt sibi cerui, et uiderunt facies 
suas; numero transierunt, unus ex ipsis non periit, nec quaesiuit 
alterum. dominus enim praecepit eis, et spiritus eius congregauit eos. 
et ipse dedit eis sortes, et manus illius diuidet eis, ut pascantur in 
sempiternum, et possideant in generatione generationum, et requiescant 
in ea. sic allegorice interpretabimur, ut doceamus ceruos, id est 
apostolos, et sanctos quosque doctores, de quibus scriptum est: sicut 
desiderat ceruus ad fontes aquarum, ita desiderat anima mea ad te, deus.
 et alibi: uox domini perficientis ceruos. et rursum: ceruus amicitiae 
et pullus gratiarum tuarum loquantur tibi. et in iob: custodisti autem 
menses ceruorum, et partus eorum emittes. et in cantico canticorum 
dicitur: similis est fratruelis meus capreae, uel hinnulo ceruorum super
 montes aromatum. obuiasse sibi in hierusalem et mutuos uidisse 
conspectus, et transisse ac reliquisse eam, et ad diuersas prouincias 
perrexisse, quia dominus mandauerit eis: ite et docete omnes gentes 
baptizantes eas in nomine patris, et filii, et spiritus sancti; et 
spiritus illius congregauerit eos, dederit que eis sortes atque 
diuiserit, ut alius ad indos, alius ad hispanias, alius ad illyricum, 
alius ad graeciam pergeret; et unusquisque in euangelii sui atque 
doctrinae prouincia requiesceret. quae nos super hierusalem diximus 
prophetari, et iudaei de romano dicta imperio suspicantur, nonnulli ad 
orbem referunt, ne a prioribus discrepare uideantur.
</font></p><p><font size="2">35. laetabitur deserta et inuia et exsultabit solitudo, et 
florebit quasi lilium. germinans germinabit, et exsultabit laetabunda et
 laudans. gloria libani data est ei, decor carmeli et saron. ipsi 
uidebunt gloriam domini; et decorem dei nostri. lxx: laetare desertum 
sitiens, et exsultet solitudo, et floreat quasi lilium. florebunt et 
exsultabunt deserta iordanis; gloria libani data est ei, et honor 
carmeli; et populus meus uidebit gloriam domini, et altitudinem dei 
nostri. quoniam hierusalem conuersa est in picem et ascendit fumus 
illius sempiternus, et habitant in ea onocrotalus et hericius, ibis et 
coruus, dracones et struthiones, daemonia et onocentauri, lamia et 
pilosi; et domini super eam impleta sententia est: relinquetur uobis 
domus uestra deserta. propterea quae prius deserta fuerat, de qua in 
psalmo dicitur: uox domini concutientis solitudinem, et commouebit 
dominus desertum cades. uox domini praeparantis ceruos; et reuelabit 
condensa siluarum. mutabitur in rerum omnium abundantiam, et pugnantibus
 ceruis, de uniuersis saltibus nationum bestiae, quae eas prius 
possederant, expellentur, ut impleatur illud quod in hoc eodem propheta 
dicitur: laetare sterilis, quae non paris; erumpe et clama, quae non 
parturis; quoniam plures sunt filii desertae, magis quam eius quae habet
 uirum. haec erat prius sitiens, siue inuia non habens uitales aquas, et
 dominus non gradiebatur per eam, quae nunc florebit ut lilium, siue ut 
significantius expressit aquila: kaluk�sis~g, quam nos tumentem rosam et
 necdum foliis dilatatis possumus dicere. florebit autem, ut cum 
apostolo pronuntiet: christi bonus odor sumus in omni loco.
et illud cantici canticorum: flores uisi sunt in terra; mandragorae 
dederunt odorem suum. quod que in lxx ponitur: et exsultabunt deserta 
iordanis, in hebraico quidem non habetur sed possumus dicere ioannis in 
iordane fluuio paenitentiae baptismum demonstrari, quod dominus suo 
lauacro signauit atque firmauit. et quia de solitudine figuraliter 
dicitur, quae refertur ad gentes, in qua fuit ioannes, consequenter 
iungi potest iordanis, ut per desertum gentium ueniamus ad baptismum 
saluatoris. quod que sequitur: gloria libani data est ei, et decor 
carmeli et saron, iuxta priorem explanationem debemus accipere, in qua 
diximus libanum templum siue hierusalem intellegi, dicente zacharia: 
aperi, libane, portas tuas. et hiezechiel: aquila magna magnarum alarum 
plena unguibus, quae habet ductum intrandi in libanum et carmelum; 
priorem significare populum, de quo supra dictum est: et erit desertum 
in chermel, et chermel in saltum reputabitur. et saron eamdem habere 
intellegentiam, scriptura dicente: factus est saron sicut desertum. 
omnis igitur candor, cultus dei, et circumcisionis scientia, et loca 
uberrima atque campestria, quae appellantur saron, pro quibus symmachus 
interpretatus est campos, dabuntur desertae quondam ecclesiae, et 
habitatores illius uidebunt gloriam domini, et decorem siue altitudinem 
dei nostri.
</font></p><p><font size="2">confortate manus dissolutas, et genua debilia roborate. dicite 
pusillanimis, siue meticulosis, confortamini, et nolite timere, ecce 
deus uester ultionem adducet retributionis. deus ipse ueniet, et 
saluabit uos, siue ut lxx transtulerunt, nos. tunc aperientur oculi 
caecorum, et aures surdorum patebunt, uel audient. tunc saliet sicut 
ceruus claudus, et aperta erit lingua mutorum, quia scissae sunt in 
deserto aquae, et torrentes in solitudine, et quae erat arida in 
stagnum, siue paludes, et sitiens in fontes aquarum. in cubilibus, in 
quibus prius dracones habitabant, orietur uiror calami et iunci. pro quo
 lxx transtulerunt: erit ibi laetitia auium, et caulae gregum. et erit, 
inquit, ibi semita et uia, siue uia munda, et uia sancta uocabitur, non 
transibit per eam pollutus. et haec erit nobis directa uia; ita ut 
stulti non errent per eam, uel ut lxx transtulerunt: neque erit ibi uia 
immunda, qui autem dispersi sunt, transibunt per eam, et non errabunt. 
non erit, inquit, ibi leo, et mala bestia non ascendet per eam nec 
inuenietur ibi, sed ambulabunt per eam, qui liberati fuerint. et 
redempti a domino conuertentur, et uenient in sion cum laude, et 
laetitia sempiterna super caput eorum. gaudium et laetitiam obtinebunt; 
et fugiet dolor et gemitus. utramque editionem miscuimus, ne in 
proponendis singulis, librorum magnitudo tendatur, quae iam modum 
breuitatis excedit. apostolis, de quibus supra dictum est: ipsi uidebunt
 gloriam domini et decorem dei nostri, praecipitur, ut confortent manus 
in gentibus dissolutas, et genua debilia roborent; ut qui prius manibus 
dissolutis opus dei facere non poterant, et aridam habebant dexteram, 
extendant eam ad bona opera. et qui dudum inter idola diuersis erroribus
 claudicabant, firmo super ueritatem incedant gradu. et pusillanimes 
siue formidolosos fide domini confirmantes, faciant non timere, unius 
que dei metus uniuersi erroris expellat timores. causa autem est 
securitatis atque constantiae, quia uenturus est christus, cui pater 
dedit omne iudicium et reddet unicuique secundum opera sua. ipse ueniet 
et saluabit uos, quibus dicitur: nolite timere. siue nos, ut salutem cum
 credentibus apostoli dicant sibi esse communem. tunc aperientur oculi 
caecorum, et aures surdorum patebunt. tunc saliet sicut ceruus, claudus;
 et aperta erit lingua mutorum. quod quamquam signorum magnitudine 
completum sit, quando dominus loquebatur discipulis ioannis, qui ad eum 
missi fuerant: euntes renuntiate ioanni quae audistis et uidistis; caeci
 uident; claudi ambulant; leprosi mundantur; surdi audiunt; mortui 
resurgunt; pauperes euangelizantur. tamen cotidie expletur in gentibus, 
quando qui prius caeci erant, et in ligna et lapides impingebant, 
ueritatis lumen aspiciunt.
et qui scripturarum uerba surdis auribus audire non poterant, nunc ad 
dei praecepta laetantur; quando qui prius claudi erant, et rectam uiam 
non tenebant, saliunt sicut cerui, imitantes doctores suos, et aperta 
erit lingua mutorum, quorum satanas ora concluserat, ne possent unum 
dominum confiteri. idcirco autem aperientur oculi, aures audient, 
salient claudi, et aperta erit lingua mutorum, quia scissae sunt, siue 
eruperunt in deserto quondam ecclesiae aquae baptismi salutaris, et 
torrentes ac riui in solitudine, diuersae scilicet gratiae spiritales; 
et quae erat arida, in stagnum paludes que conuersa est, ut non solum 
careret ardore sitis sed nauigabilis esset et irrigua, et haberet fontes
 plurimos, quos ceruus desiderat, quos qui biberit, potest benedicere 
domino, iuxta illud quod scriptum est: benedicite domino de fontibus 
israel. in cubilibus animarum gentilium, in quibus prius dracones 
habitabant, erunt calamus et iuncus, quibus scribatur fides domini, et 
in quibus fessa prius membra requiescant; siue erit laetitia auium, et 
caulae gregum, ut assumant alas columbae, et humilia relinquentes, ad 
excelsa festinent, possint que cum psalmista dicere: dominus pascit me, 
et nihil mihi deerit; in loco pascuae ibi me collocauit; super aquas 
refectionis educauit me. ibi erit semita, et uia mundissima, quae sancta
 uocabitur, et quae dicit ipsa de se: ego sum uia, per quam qui pollutus
 est, transire non poterit. unde et in psalmo dicitur: beati immaculati 
in uia. et haec uia erit nobis, id est deus noster, tam recta et plana 
atque campestris, ut nullum habeat errorem; et stulti atque uecordes per
 eam ingredi ualeant, quibus in prouerbiis loquitur sapientia: si quis 
est paruulus, ueniat ad me. et insipientibus locuta est: uenite et 
comedite panem meum, et bibite uinum quod miscui uobis. relinquite 
infantiam, et uiuite, et ambulate per uias prudentiae. stulta enim mundi
 elegit deus, quorum stultorum princeps loquitur in psalmo: deus tu scis
 insipientiam meam. et: stultum dei sapientius est hominibus. unde lxx 
transtulerunt: et qui dispersi fuerant, et a societate domini separati, 
nequaquam errabunt. sequitur: non erit ibi leo, aduersarius noster 
diabolus, qui circuit rugiens, quomodo ouile domini possit intrare. et 
malae bestiae, satellites eius, non ascendent per eam. neque enim 
uestigium colubri in petra inueniri potest. ambulabunt autem per eam qui
 liberati fuerint de uinculis peccatorum, et redempti sanguine 
saluatoris, et egerint paenitentiam; et uenerint in sion, de qua saepius
 diximus: accessistis ad sion montem, et ciuitatem dei uiuentis 
hierusalem caelestem; ne more iudaico auream quaeramus sion, et gemmatam
 hierusalem, quae iuxta prophetiam danielis in aeternos cineres 
dissoluta est. erit que laetitia sempiterna laudantium dominum super 
caput eorum, ut postquam saeculum uicerint, possint cum apostolo et 
propheta dicere: cursum consummaui, fidem seruaui, de cetero reposita 
est mihi corona iustitiae. et: domine, ut scuto bonae uoluntatis tuae 
coronasti nos. tunc succedente gaudio atque laetitia, fugiet dolor et 
gemitus, quando uenerit ex sion qui eruat. quae omnia nos iuxta 
apostolum paulum in primo saluatoris interpretamur aduentu: iudaei autem
 et nostri iudaizantes ad secundum referunt, unius occasione uersiculi: 
conuertentur et uenient in sion cum laude, hostiarum sanguinem, 
cunctarum que gentium seruitutem, et uxorum pulchritudinem desiderantes.
</font></p><h3><a name="TOC-LIBER-11"></a><font size="2">LIBER 11</font></h3>
<p><font size="2">difficile, immo impossibile est placere omnibus; nec tanta uultuum, 
quanta sententiarum diuersitas est. in explanatione duodecim prophetarum
 longior quibusdam uisus sum, quam oportuit; et ob hanc causam in 
commentariolis danielis breuitati studui, praeter ultimam et penultimam 
uisionem, in quibus me necesse fuit ob obscuritatis magnitudinem 
sermonem tendere; praecipue que in expositione septem et sexaginta 
duarum et unius hebdomadarum, in quibus disserendis quid africanus 
temporum scriptor, quid origenes, et caesariensis eusebius, clemens 
quoque alexandrinae ecclesiae presbyter, et apollinaris laodicenus 
hippolytus que et hebraei, et tertullianus senserint, breuiter 
comprehendi, lectoris arbitrio derelinquens quid de pluribus eligeret. 
itaque quod nos uerecundia fecimus iudicandi, et eorum honore qui 
lecturi erant, quibusdam forte non placeat, qui non antiquorum 
opiniones, sed nostram sententiam scire desiderant. quibus facilis 
responsio est noluisse me sic unum recipere, ut uiderer alios 
condemnare. et certe si tanti et tam eruditi uiri fastidiosis lectoribus
 displicent, quid de me facturi erant qui pro tenuitate ingenioli 
inuidorum morsibus pateo? sin autem supradictos uiros magistros 
ecclesiae nominaui, illud intellegant, me non omnium probare fidem, qui 
certe inter se contrarii sunt. sed ad distinctionem iosephi porphyrii 
que dixisse, qui de hac quaestione plurima disputarunt. quod si in 
expositione statuae pedum que eius et digitorum discrepantia, ferrum et 
testam super romano regno interpretatus sum, quod primum forte, dein 
imbecillum scriptura portendit, non mihi imputent, sed prophetae. neque 
enim sic adulandum est principibus, ut sanctarum scripturarum ueritas 
neglegatur, nec generalis disputatio unius personae iniuria est. quae 
cum benigno meorum studio caueretur, dei iudicio repente sublata est, ut
 amicorum in me studia, et aemulorum insidiae monstrarentur. sed haec 
alias, nunc quod coepimus exequamur.
undecimus in esaiam liber, o uirgo christi eustochium, quia magnam 
partem historiae disserturus est, facilior erit in principiis, et usque 
ad duas sui partes, reliqua simili more dictanda sunt; et sic studendum 
breuitati, ut nullum damnum fiat intellegentiae.
</font></p><p><font size="2">36. et factum est in quartodecimo anno regis ezechiae, ascendit 
sennacherib rex assyriorum super omnes ciuitates iuda munitas et cepit 
eas. et misit rex assyriorum rabsacen de lachis in hierusalem ad regem 
ezechiam in manu graui et stetit in aquaeductu piscinae superioris, in 
uia agri fullonis. et egressus est ad eum eliacim filius helciae, qui 
erat super domum; et sobna scriba, et ioahe filius asaph a commentariis,
 et dixit ad eos rabsaces: dicite ezechiae: haec dicit rex magnus, rex 
assyriorum: quae est ista fiducia qua confidis? aut quo consilio et 
fortitudine rebellare disponis? super quem habes fiduciam, quia 
recessisti a me? ecce confidis, super baculum arundineum confractum 
istum, super aegyptum, cui si innixus fuerit homo, intrabit in manum 
eius, et perforabit eam. sic est pharao rex aegypti omnibus qui 
confidunt in eo. quod si responderis mihi: in domino deo nostro 
confidimus, nonne ipse est cuius abstulit ezechias excelsa et altaria? 
et dixit iudae et hierusalem: coram altari isto adorabitis? et nunc 
trade te domino meo regi assyriorum, et dabo tibi duo milia equorum, nec
 poteris ex te praebere ascensores eorum. et quomodo sustinebis faciem 
iudicis unius loci ex seruis domini mei minoribus? quod si confidis in 
aegypto, et in quadrigis, et in equitibus; et nunc numquid sine domino 
ascendi ad terram istam, ut disperderem eam? dominus dixit ad me: 
ascende super terram istam, et disperde eam. historia manifesta est, et 
interpretatione non indiget; plenius que in regum et dierum uoluminibus 
haec eadem scripta referuntur, quod anno tertio osee filii hela regis 
israel, regnauerit ezechias filius achaz regis iuda. uiginti quinque, 
inquit, annorum erat cum regnare coepisset, et uiginti et nouem annis 
regnauit in hierusalem, et fecit quod erat bonum coram domino, iuxta 
omnia quae fecerat dauid pater eius. et post paululum: in domino deo 
israel sperauit, et post eum non fuit similis illi, de cunctis regibus 
iuda, sed neque in his qui ante eum fuerunt. adhaesit domino, et non 
recessit a uestigiis eius; fecit que mandata eius quae praeceperat 
dominus moysi. unde et erat dominus cum eo, et in cunctis ad quae 
procedebat, sapienter se agebat. rebellauit autem contra regem 
assyriorum, et non seruiuit ei; in cuius sexto anno imperii, salmanasar 
rex assyriorum cepit samariam et decem tribus quae appellabantur israel;
 et transtulit eas in assyrios, collocauit que in hala et habor fluuiis 
gozan, in ciuitatibus medorum. post annos autem septem, id est quarto 
decimo anno ezechiae, rex assyriorum sennacherib ingressus iudaeam, 
obsedit ciuitates eius munitas, uolens eas capere. cum que obsideret 
lachis, misit ad eum ezechias nuntios, dicens: peccaui, recede a me, et 
omne quod imposueris mihi, feram. cum que trecenta talenta argenti et 
triginta auri ad regis imperium persoluisset, fractis ianuis templi 
domini, et laminis eius detractis, quas ipse affixerat, misit rex 
assyriorum thartan et rabsacen de lachis ad regem ezechiam cum manu 
ualida ad hierusalem; qui cum ascendissent, uenerunt in hierusalem, et 
steterunt contra aquaeductum piscinae superioris, quae est in uia agri 
fullonis, uocauerunt que ad se regem. egressus est autem ad eos eliacim 
filius helciae praepositus domus, et sobna scriba et ioahe filius asaph,
 a commentariis; dixit que ad eos rabsaces: loquimini ezechiae. haec 
dicit rex magnus, rex assyriorum, et cetera quae in historia 
continentur. in quo arrogantia consideranda rabsacis, quod uelut quaedam
 contraria fortitudo, imitatur consuetudinem prophetarum, ut quod illi 
solent in prologis ponere: haec dicit dominus, quo auctoritatem et 
magnitudinem loquentis ostendant, iste nunc dixerit: haec dicit rex 
magnus, rex assyriorum. egressus est autem ad eum eliacim filius helciae
 qui erat praepositus domus, et sobna scriba, et ioahe filius asaph, a 
commentariis. iste est eliacim filius helciae, de quo in uisione uallis 
sion supra legimus: uocabo seruum meum eliacim filium helciae, et induam
 illum tunica tua; et cingulo tuo confortabo eum, et potestatem tuam 
dabo in manu eius, et erit quasi pater habitantium in hierusalem et 
domui iuda, et cetera. haec autem dicuntur ad sobnam, qui ante eum 
praepositus templi fuit, de quo in eadem scriptum est uisione: uade et 
ingredere ad eum qui habitat in tabernaculo, ad sobnam praepositum 
templi; quem tradunt hebraei rabsacis comminatione perterritum 
tradidisse manus assyriis, et inferiorem partem hierusalem aduersariis 
prodidisse, excepta que arce sion et templo, nihil aliud remansisse quod
 non tenuerit assyrius. unde errant qui sobnam, qui nunc cum eliacim et 
ioahe ad rabsacen egreditur, eumdem putant quem et supra. ibi enim sobna
 praepositus templi ponitur, qui ab assyriis dicitur esse capiendus; hic
 autem sobna scriba, hoc est grammateis~g, qui hebraice appellatur 
sopher, et est superiori hom�numos~g.
rabsacen autem, qui hebraea lingua locutus sit, filium esaiae prophetae 
iudaei autumant, qui et ipse proditor fuerit; relictum que filium esaiae
 alterum, appellari iasub, qui in lingua nostra relictum sonet. porro 
alii arbitrantur eum fuisse samariten, et idcirco hebraicum scisse 
sermonem, et tam audacter et impie dominum blasphemare. consideremus 
ergo uerba rabsacis; ac primum quod dicit: confidis super baculum 
arundineum confractum istum, super aegyptum, falsum est. nulla enim 
narrat historia quod ezechias ad aegyptios miserit et pharaonis auxilium
 postularit. quod que infert: si responderis mihi: in domino deo nostro 
confidimus, uerum est. sed rursum iungit mendacium ueritati, quod 
abstulerit ezechias excelsa illius et altaria. hoc enim non contra deum,
 sed pro deo fecerat; ut idololatria et ueteri errore destructo, iuberet
 deum adorari in hierusalem, ubi erat templum eius, quamquam legamus 
pessima consuetudine in montibus collibus que exstructo iam altari, 
populum deo uictimas immolasse. quod que paucitatem obsessorum uolens 
ostendere, equorum duo milia pollicetur, quorum ezechias ascensores 
praebere non possit, non de imbecillitate uenit populi iudaeorum qui 
equitandi carebat scientia, sed de obseruatione mandatorum dei, qui per 
moysen super rege praeceperat israel: non multiplicabit sibi equos; et 
uxores plurimas non habebit. sin autem me, inquit, seruum sennacherib, 
qui sum minimus famulorum eius, non uales sustinere, quomodo tantam 
regis potentiam sustinebis? ad id autem quod dixerat: si responderis 
mihi: in domino deo confidimus, callide prudenter que respondit, se non 
sua uoluntate, sed domini uenisse praeceptis. dominus dixit ad me: 
ascende super terram istam et disperde eam. et est argumentum: certe 
sine domini uoluntate huc uenire non poteram. cum autem uenerim et 
multas ceperim ciuitates, et pars hierusalem maneat intacta, manifestum 
est me eius uoluntate uenisse. legi in cuiusdam commentario eumdem esse 
sennacherib qui et samariam ceperit, quod omnino falsum est. sacra enim 
narrat historia primum phul regem assyriorum, sub manahen rege israel, 
uastasse decem tribus. secundum theglathphalasar sub phacee filio 
romeliae rege israel uenisse samariam. tertium salmanasar sub osee rege 
israel totam cepisse samariam. quartum fuisse sargon, qui expugnauit 
azotum. quintum asaraddon qui translato israel, samaritanos in terram 
iudaeam custodes miserit. sextum sennacherib qui sub ezechia rege iudae,
 capta lachis et ceteris iudaeae urbibus, obsederit hierusalem. alii 
autem unum atque eumdem multis putant nominibus appellari.
</font></p><p><font size="2">et dixit eliacim et sobna et ioahe ad rabsacen: loquere ad seruos
 tuos syra lingua, intellegimus enim, ne loquaris ad nos iudaice in 
auribus populi qui est super murum. et dixit ad eos rabsaces: numquid ad
 dominum tuum, et ad te misit me dominus meus, ut loquerer omnia uerba 
ista, et non potius ad uiros qui sedent in muro, ut comedant stercora 
sua, et bibant urinam pedum suorum uobis cum et stetit rabsaces, et 
clamauit uoce magna iudaice, et dixit: audite uerba regis magni, regis 
assyriorum. haec dicit rex: non seducat uos ezechias, quia non poterit 
uos eruere, et non uobis tribuat fiduciam ezechias super domino, dicens:
 eruens liberabit nos dominus, non dabitur ciuitas ista in manu regis 
assyriorum. nolite audire ezechiam. haec enim dicit rex assyriorum:
</font></p><p><font size="2">facite me cum benedictionem, et egredimini ad me, et comedite 
unusquisque uineam suam, et unusquisque ficum suam, et bibite 
unusquisque aquam cisternae suae. donec ueniam, et tollam uos ad terram,
 quae est similis terrae uestrae; terram frumenti et uini, terram panum 
et uinearum. ne conturbet uos ezechias, dicens: dominus liberabit nos. 
numquid liberauerunt dii gentium unusquisque terram suam de manu regis 
assyriorum?
</font></p><p><font size="2">ubi est deus hemath et arphad? ubi est deus sepharuaim?
numquid liberauerunt samariam de manu mea? quis est ex omnibus diis 
terrarum istarum, qui eruerit terram suam de manu mea, ut eruat dominus 
hierusalem de manu mea? et siluerunt, et non responderunt ei uerbum. 
mandauerat enim eis rex dicens: ne respondeatis ei. accusatio rabsacis 
ezechiae testimonium est, quod captis cunctis iudaeae urbibus confisus 
in domino sit, dixerit que ad populum: nolite timere, nec paueatis regem
 assyriorum, et uniuersam multitudinem quae est cum eo. multo enim 
plures nobis cum sunt quam cum illo. cum illo est brachium carneum; 
nobis cum est dominus deus noster, qui auxiliator est noster, pugnat que
 pro nobis. et confortatus est, inquit, populus huiuscemodi uerbis 
ezechiae regis iudae. unde rabsaces destruere uult, quod ille 
construxerat; et loquitur ad populum: non seducat uos ezechias; et non 
uobis tribuat fiduciam super domino deo. quod autem eliacim et sobna et 
ioahe humiliter deprecantur: loquere ad seruos tuos syra lingua, 
intellegimus enim; et non loquaris ad nos iudaice in auribus populi qui 
est super murum, hunc sensum habet: quid necesse est populum falsis 
terroribus commoueri, et uanam iactare uirtutem? loquere linguam quam 
populus non intellegit. si quidem nos habemus linguae tuae scientiam; 
nouimus que sermonem syrum, qui utrisque communis est ad quod rabsaces 
arroganter: num, ait, ad dominum tuum, et ad te misit me dominus meus, 
et non potius ad uiros qui sedent in muro? rursum que augens 
comminatione terrorem, ut comedant, inquit, stercora sua, et bibant 
urinam pedum suorum uobis cum per quae ostendit fame eos et penuria siti
 que esse capiendos. simul que illecebram iungit formidini, ut quos 
terrore non uicerat, repromissionibus et persuasione decipiat, dicens ex
 sermone regis assyriorum: facite me cum benedictionem, et egredimini ad
 me. pro quo in regum uolumine legitur: facite me cum quod est utile, et
 egredimini ad me. ergo sensus idem est. facite, inquit, quod uobis 
prosit, et in benedictionem uestram proficiat. siue hoc dicit: 
benedicite regi assyrio, et laudate eum, et dominum confitemini, ut 
praemia consequamini, et donec reuertar de aegypto, siue capta lobna, 
redeam, habitate in urbe uestra; et rebus uestris fruimini. postea autem
 ueniam, et transferam uos in terram quae similis est terrae uestrae, 
frumenti, uini et olearum. nec dicit nomen regionis, quia aequalem 
terrae repromissionis inuenire non poterat; sed similitudinem 
pollicetur. hoc enim unusquisque desiderat, in quo natus est. quidam 
putant terram eis mediae repromitti, quae habebat terrae iudaeae 
similitudinem, tam in situ quam in frugibus. quod que infert: ubi est 
deus hemath et arphad et sepharuaim? numquid liberauerunt samariam de 
manu mea? hoc ostendit quod omnibus his diis samaria seruierit, et 
idcirco capta sit. sin autem, ait, tantis diis praesidentibus, decem 
tribus facile superauimus, quanto magis uos, immo solam hierusalem, uno 
deo praesule, uincemus facilius? tacuit que omnis populus, et non 
respondit ei quicquam. siquidem praeceptum regis acceperant, ut non 
responderent ei. uere iustus ezechias, agens cuncta fideliter uniuersa 
que consilio. ideo autem iusserat blasphemanti assyrio non responderi, 
ne eum ad maiores blasphemias prouocaret. unde scriptum est: ne 
succendas carbones peccatoris; et in psalmo legimus: cum consisteret 
aduersum me peccator, obmutui, et humiliatus sum, et tacui de bonis; et 
iterum: pone, domine, custodiam ori meo, et ostium munitum labiis meis 
ne declines cor meum in uerba malitiae.
</font></p><p><font size="2">37. et ingressus est eliacim filius helciae, qui erat super 
domum, et sobnas scriba et ioahe filius asaph a commentariis ad ezechiam
 scissis uestibus, et nuntiarunt ei uerba rabsacis.
et factum est cum audisset rex ezechias, scidit uestimenta sua, et 
obuolutus est sacco, et intrauit in domum dei. et misit eliacim qui erat
 super domum, et sobnam scribam, et seniores de sacerdotibus opertos 
saccis ad esaiam filium amos prophetae, et dixerunt ad eum: haec dicit 
ezechias: dies tribulationis et correptionis, et blasphemiae dies haec, 
quia uenerunt filii usque ad partum, et uirtus non est pariendi. si 
quomodo audiat dominus deus tuus uerba rabsacis, quem misit rex 
assyriorum dominus suus ad blasphemandum deum uiuentem, et exprobrandum 
sermonibus, quos audiuit dominus deus tuus. leua ergo orationem pro 
reliquiis quae repertae sunt. et uenerunt serui regis ezechiae ad 
esaiam. et dixit ad eos esaias: haec dicetis domino uestro: haec dicit 
dominus: ne timeas a facie uerborum quae audisti quibus blasphemauerunt 
pueri regis assyriorum me. ecce ego ei dabo spiritum, et audiet nuntium,
 et reuertetur ad terram suam, et corruere eum faciam gladio in terra 
sua. perspicua relinquentes, ea tantum in quibus latens sensus est, 
disseramus. scindunt uestes, quia rabsacen audiunt blasphemantem. 
scindit et ipse rex uestimenta sua, quia peccatorum suorum, et populi 
esse credebat, quod rabsaces usque ad portam hierusalem uenerit, et 
contra dominum talia sit locutus. unde et pontifex quia saluatorem 
blasphemasse credebat, scidit uestimenta sua. et paulus ac barnabas, 
deferentibus sibi dei cultum lycaonibus, sciderunt uestimenta sua. pro 
regio ergo cultu obuolutus est sacco; et de palatio ad templum gradiens,
 eliacim pontificem, et sobnam scribam, et seniores de sacerdotibus 
misit ad esaiam filium amos prophetae. in quo regis consideranda 
humilitas atque prudentia. ipse pergit ad templum; principes populi et 
seniores sacerdotum, non stolis sacerdotalibus, sed ciliciis opertos 
misit ad esaiam filium amos prophetae. pro quo in regum uolumine 
legitur: ipse coopertus est sacco, et ingressus domum domini, eliacim 
praepositum domus, et sobnam scribam, et senes de sacerdotibus misit 
coopertos saccis ad esaiam prophetam filium amos. hic quia ipse de se 
isaias scribebat historiam, non se appellauit prophetam, sed filium 
prophetae; ibi uero quia alter erat scriptor historiae, ipsum scribit 
prophetam. quod quidem et de matthaeo euangelista legimus, quod ipse 
matthaeus se dixerit publicanum; alii uero euangelistae nomen publicani 
tacuerint, et apostolicam tantum posuerint dignitatem; et quod in 
coniunctionibus apostolorum, apud se secundus, apud alios primus sit. 
dixerunt que inquit, ad eum: haec dicit ezechias, non rex, non tumens 
nomine imperii: dies tribulationis et correptionis, et blasphemiae dies 
haec; tribulationis nostrae, correptionis dei, blasphemiae hostium. 
ponit que similitudinem parturientis mulieris et dolentis, quod ad 
partum usque peruenerit, et generare non possit, nec dicere: a timore 
tuo, domine, concepimus, et doluimus, et peperimus spiritum salutis. 
sequitur: si quomodo audiat dominus deus tuus uerba rabsacis. non enim 
audemus dominum omnium, nostrum dominum dicere, quo irascente tanta 
perpetimur; sed tuum dicimus dominum. et hanc habemus ultionis fiduciam,
 quoniam uiuens deus blasphematur a cultore idolorum mortuorum. et 
exprobrauerunt sermonibus, quos audiuit dominus deus tuus. leua ergo 
orationem nostram iacentem, non pro cuncto populo qui iam periit, sed 
pro reliquiis, quae obsidentur. cum que uenissent serui regis ezechiae 
ad esaiam. rursum nomen prophetae tacuit, ut coeptam seruaret 
humilitatem. praeuenit que eos esaias. eodem enim spiritu quo futura 
noscebat, etiam absentem regem audierat; et dicit quid respondere 
deberent domino suo, humiliati in ista fiducia conscientiae. dicite, 
inquit, domino uestro, qui uester est dominus; meus enim haec dicit 
dominus: noli timere uerba quibus non tu, sed ego sum blasphematus.
nec dico uniuersa quae regi assyriorum sim facturus, ne meam uidear 
iactare potentiam; sed quod dandus sit ei spiritus non dei, sed 
aduersarius. audito que nuntio, reuertatur ad terram suam, et corruat in
 ea gladio, ut duo pariter quae optabat ezechias, audiret, se obsidione 
et periculo liberandum, et inimicum iratum que regem in sua terra esse 
moriturum. si quis quaerat cur in libro prophetiae, historia quae in 
regum et dierum uoluminibus scripta est, mixta uideatur, consideret quod
 historiae prophetia sit copulata, tam de liberatione urbis, quam de 
assyrii interitu, et de reuersione solis horarum decem, et quindecim 
annorum spatiis protelatis, quod et prophetiae est et historiae.
</font></p><p><font size="2">reuersus autem rabsaces, inuenit regem assyriorum proeliantem 
aduersum lobnam; audierat enim quia profectus esset de lachis. et 
audiuit de taracha rege aethiopiae dicentes: egressus est, ut pugnet 
contra te. quod cum audisset, misit nuntios ad ezechiam dicens: haec 
dicetis ezechiae regi iudae loquentes: non te decipiat deus tuus, in quo
 tu confidis dicens: non dabitur hierusalem in manum regis assyriorum. 
ecce tu audisti omnia quae fecerunt reges assyriorum omnibus terris quas
 subuerterunt, et tu poteris liberari? numquid eruerunt eos dii gentium,
 quos subuerterunt patres mei gozan et haram et reseph, et filios edem, 
qui erant in thalassar? ubi est rex hemath, et rex arphad, et rex urbis 
sepharuaim ana et aua? eisdem uerbis eadem que sententia scriptum est in
 regum et dierum uolumine, quod rabsaces iuxta domini uoluntatem, 
obsidionem deseruerit hierusalem, et perrexerit ad dominum suum, quem 
uel deserta uel capta lachis, ad oppugnandam lobnam ire cognouerat. ipse
 quoque sennacherib audiens taracham regem aethiopum inferre sibi 
bellum, occurrit uenienti, et nihilominus mittit nuntios ad ezechiam, et
 epistolas, ut quos necdum uiribus ceperat, sermone terreret. et quomodo
 populo dixerat: non te decipiat ezechias; eadem blasphemia loquitur ad 
regem: non te decipiat deus tuus. ponit que exempla maiorum, quod 
quomodo ceteras terras non potuerint liberare dii sui de manibus eorum, 
sic nec hierusalem liberetur. in enumeratione autem gentium ceterarum 
ponit ana et aua, quas lxx miscuerunt dicentes anauegaua, coniunctionem 
que et, id est uau, inter duas gentes ana et aua lingua posuere hebraea,
 ut ignorantibus una gens uideatur aut ciuitas. manifesta transcurrimus,
 ut in dubiis immoremur. pugnasse autem sennacherib regem assyriorum 
contra aegyptios, et obsedisse pelusium, iam que exstructis aggeribus 
urbi capiendae, uenisse taracham regem aethiopum in auxilium, et una 
nocte iuxta hierusalem centum octoginta quinque milia exercitus assyrii 
pestilentia corruisse, narrat herodotus, et plenissime berosus, 
chaldaicae scriptor historiae, quorum fides de propriis libris petenda 
est. et tulit ezechias libros de manu nuntiorum, et legit eos; et 
ascendit in domum domini, et expandit eos coram domino, et orauit ad 
dominum dicens: domine, exercituum deus israel, qui sedes super 
cherubim, tu es deus solus omnium regnorum terrae. tu enim fecisti 
caelum et terram. inclina, domine, aurem tuam et audi; aperi, domine, 
oculos tuos, et uide, et audi omnia uerba sennacherib quae misit ad 
blasphemandum deum uiuentem. uere enim, domine, desertas fecerunt reges 
assyriorum terras et regiones earum; et dederunt deos earum igni. non 
enim erant dii, sed opera manuum hominum, lignum et lapides; et 
comminuerunt eos. et nunc domine deus noster, salua nos de manu eius; et
 cognoscant omnia regna terrae, quia tu es deus solus. contra 
sennacherib regis blasphemias solita ezechias arma corripuit. rursum que
 pergit ad templum, et epistolas eius expandit coram domino. prius 
tacuerat, non enim audebat domini timore perterritus in templo ora 
reserare, nec liberas ad deum preces fundere. nunc autem quia iam 
audierat esaiam dicentem: ne timeas a facie uerborum quae audisti, 
quibus blasphemauerunt pueri regis assyriorum me, et cetera, audacter 
dominum deprecatur, et solum deum asserit esse uiuentem, per quem idola 
intellegimus imagines mortuorum. quod que infert: uere enim, domine, 
desertas fecerunt reges assyriorum terras, et regiones earum; et 
dederunt deos earum igni. non enim erant dii, sed opera manuum hominum, 
lignum et lapides; et comminuerunt eos multis probatur historiis, quae 
scribunt reges persarum uenisse in graeciam, et subuertisse atque 
spoliasse templa graecorum. ultionem que postulat, ut per occasionem sui
 omnia regna cognoscant quod solus sit deus, qui possit suos de 
discrimine liberare.
</font></p><p><font size="2">misit autem esaias filius amos ad ezechiam dicens: haec dicit 
dominus deus israel; pro quibus rogasti me de sennacherib rege 
assyriorum, hoc est uerbum quod locutus est dominus super eum: despexit 
te et subsannauit te uirgo filia sion.
post te caput mouit filia hierusalem. cui exprobrasti, et quem 
blasphemasti, et super quem exaltasti uocem tuam, et leuasti altitudinem
 oculorum tuorum? ad sanctum israel. in manu seruorum tuorum exprobrasti
 domino et dixisti: in multitudine quadrigarum mearum ego ascendi 
altitudinem montium, iuga libani, et succidam excelsa cedrorum eius, et 
electas abietes illius, et introibo altitudinem summitatis eius saltum 
carmeli eius. ego fodi, et bibi aquam; et exsiccaui uestigio pedis mei 
omnes riuos aggerum. quia tam audacter ezechias dominum deprecatus est, 
nec misit ad esaiam, ut prius miserat, non ipse propheta pergit ad eum, 
sed mittit nuntios qui ei dicerent uerbis dei: super sennacherib contra 
quem rogas, domini ista sententia est: uirgo sion, et filia hierusalem, 
quae ideo uirgo appellatur et filia, quia cunctis gentibus simulacra 
adorantibus hominum mortuorum, haec sola conseruat castitatem religionis
 dei, et unius diuinitatis cultum, subsannauit te atque despexit. et 
quae ne ad maiorem te blasphemiam concitaret, praesenti non responderat,
 post abeuntem mouit caput suum, certa de ultione, secura de poena. et 
haec locuta est: non contra me, sed contra dominum superbisti; nec ipse 
per te, sed per seruos tuos, ut maior esset arrogantia blasphemantis. 
dixisti enim quod in quadrigarum tuarum multitudine ascenderes 
altitudinem montium, et iuga libani, et excelsas succideres cedros atque
 abietes illius. quod uel de cunctis gentibus metaphorik�s~g principibus
 que earum debemus accipere, uel de hierusalem, quae interpretatur 
libanus, ut cedros eius atque abietes ad potentes quosque et optimates, 
altitudinem uero summitatis illius saltum que carmeli referamus ad 
templum. ipse enim supra dixerat:
</font></p><p><font size="2">numquid non audisti quae fecerunt reges assyriorum omnibus 
terris, quas subuerterunt? ergo nec tu poteris liberari. quod que 
infert: ego fodi et bibi aquam, et exsiccaui uestigio pedis mei omnes 
riuos aggerum, iuxta historiam hoc intellegi potest quod prae 
multitudine exercitus, omnia fluenta exsiccauerit, ut puteos sibi fodere
 sit compulsus. iuxta translationem, quod omnes populos, qui interdum 
sub aquarum nomine describuntur, suo uastauerit exercitu. pro quo soli 
septuaginta transtulerunt: et posui pontem, et desertas feci aquas, et 
omnem congregationem aquarum; quod scilicet nulla sibi gens inuia 
fuerit, sed super omnes populorum aquas suo calcauerit pede. numquid non
 audisti quae olim fecerim ei? ex diebus antiquis ego plasmaui illud, et
 nunc adduxi eos, et factum est in eradicationem collium compugnantium, 
et ciuitatum munitarum. habitatores earum breuiata manu, contremuerunt, 
et confusi sunt; facti sunt sicut fenum agri, et gramen pascuae, et 
herba tectorum quae exaruit antequam maturesceret. habitationem tuam, et
 egressum tuum, et introitum tuum cognoui, et insaniam tuam contra me, 
cum fureres aduersum me. superbia tua ascendit in aures meas; ponam ergo
 circulum in naribus tuis, et frenum in labiis tuis; et reducam te in 
uiam per quam uenisti. haec ex persona dei contra uerba assyrii 
sentienda sunt, quod ad blasphemiam eius sic responderit dominus: num 
ignoras quod haec quae fecisti, mea feceris uoluntate, et ego haec 
futura praedixerim, ac per te facienda mandauerim? itaque quod olim 
decreui, hoc expletum est tempore, ut colles, id est principes qui inter
 se ante pugnabant, et ciuitates munitissimae, me contrahente manum 
meam, nec solitum praebente auxilium, eradicarentur et contremiscerent, 
ac perirent. et compararentur, non oliuae et uineae, fructuosis que 
arboribus, sed feno et gramini, herbis que domatum, quae frugibus 
impedimento sunt et ante marcescunt, quam ad maturitatem perueniant. 
itaque et sessionem, et egressum, et introitum tuum ante cognoui, et 
insaniam qua contra me debacchaturus eras, prophetis uaticinantibus, sum
 locutus. per quos olim dicturum esse te noueram: in caelum ascendam; 
super sidera caeli ponam thronum meum, ero que similis altissimo. itaque
 furor tuus et superbia tua peruenit in aures meas, et nequaquam ultra 
te portabo, ut intellegas quod potuisti non tuis potuisse te uiribus, 
sed meo arbitrio. merebantur enim impiae gentes, et infructuosae 
arbores, ut per te, quasi securim et serram meam, succiderentur et 
caderent. itaque ponam circulum, siue chamum in naribus tuis, ut 
blasphemantia ora constringam, et nequaquam ultra talia loqui audeas; 
frenum que iniciam labiis tuis, quod tuam ferociam domet, et te reducat 
in assyrios. qua translatione et in psalmis contra impios scriptura 
abutitur: in freno et chamo maxillas eorum constringe, qui non 
appropinquant tibi.
</font></p><p><font size="2">tibi autem hoc erit signum: comede hoc anno quae sponte 
nascuntur, et in anno secundo pomis uescere. in anno autem tertio 
seminate, et metite, et plantate uineas, et comedite fructum earum.
et mittet id quod saluatum fuerit de domo iuda, et quod reliquum est, 
radicem deorsum, et faciet fructum sursum, quia de hierusalem exibunt 
reliquiae, et saluatio de monte sion. zelus domini exercituum faciet 
istud. omnia haec propheta per nuntios ad ezechiam loquitur, quid 
sennacherib dixerit, quid ei dominus responderit. nunc ad ipsum sermonem
 facit, ne forsitan dubitet uentura quae dicta sunt. et idcirco uel 
maxime prophetae apud populum sermonum suorum habebant fidem, quia non 
solum de his quae multa post saecula futura erant, sed etiam quae in 
continenti, et post non grande temporis spatium essent implenda, 
memorabant; et quod intra biennium, et rex assyrius interiret, et urbi 
hierusalem securitas redderetur. hoc erit inquit, signum eorum quae 
futura praenuntio, quod hoc anno ea comedas, quae sponte nascuntur, siue
 iuxta lxx: quae prius seueras. anno autem secundo, iuxta symmachum, 
pomis uescere; siue iuxta eosdem, quae de praeteritis segetibus, et 
cadente in terram semine, pullulauerint. in anno autem tertio, fugato 
iam assyrio et obsidione laxata, seminate, et metite, et plantate 
uineas, et fructus earum comedite. siquidem paruae urbis huius 
reliquiae, quae nunc hostili uallantur exercitu, et euasuras se esse non
 credunt, tantam recipient rerum omnium abundantiam ac felicitatem, ut 
instar arboris alta radice fundatae pomis densissimis impleantur. de 
hierusalem enim et de monte sion egredientur reliquiae, et implebunt 
terram iudaeam, non suo merito, sed dei misericordia, immo zelo quod 
aduersus impios zelatus est populum suum.
</font></p><p><font size="2">propterea haec dicit dominus de rege assyriorum: non introibit 
ciuitatem hanc, et non iaciet ibi sagittam, nec occupabit eam clipeus, 
et non mittet in circuitu eius aggerem. in uia qua ueniet, per eam 
reuertetur, et urbem hanc non ingredietur, dicit dominus; protegam que 
ciuitatem istam, et saluabo eam propter me, et propter dauid seruum 
meum. reuertitur ad propositum, et post futurorum spem praesentem 
excutit metum. non enim erat tanta laetitia super his quae longo post 
tempore uentura promiserat, quanta cura de imminentibus. quod autem 
dicit assyrium recessurum, nec leuaturum contra hierusalem clipeum, nec 
iacula missurum, neque urbem munitionibus et aggere esse uallandam, 
aduersarium que per uiam qua uenerat reuersurum, et liberandam ciuitatem
 obsidione praesenti, et ad extremum infert: propter me et propter dauid
 seruum meum, illud significat, quod non merito suo, sed dei clementia 
conseruentur, immo patris eorum dauid memoria. in quo admonentur et suae
 neglegentiae, et illius fidei atque iustitiae, quod in tantum iustitiam
 diligat deus, ut etiam posteros sanctorum hominum, non suo merito, sed 
maiorum uirtute tueatur.
</font></p><p><font size="2">egressus est autem angelus dei, et percussit in castris 
assyriorum centum octoginta quinque milia; et surrexerunt mane, et ecce 
omnia cadauera mortuorum. et egressus est et abiit, et reuersus est 
sennacherib rex assyriorum, et habitauit in niniue. et factum est cum 
adoraret in templo nesrach deum suum, adramelech et sarasar, filii eius,
 percusserunt eum gladio; fugerunt que in terram ararat; et regnauit 
asaraddon filius eius pro eo. centum octoginta quinque milia 
fortissimorum uirorum ab uno angelo una nocte caeduntur, et absque 
uulneribus occisorum mors saeua discurrit, excludens a corporibus 
animas, dei uoluntate. super quo in paralipomenis legitur: et misit 
dominus angelum, qui percussit omnem uirum robustum, et bellatorem, et 
principem exercitus regis assyriorum; reuersus que est cum ignominia in 
terram suam. qui idcirco seruatus est, ut sciret potentiam dei, et 
blasphemantia ora comprimeret; fieret que testis illius maiestatis, quem
 paulo ante contempserat. quod autem intulit: et surrexerunt mane, uel 
israelitas, uel reliquos exercitus eius accipiamus. licet in regum 
scriptum sit uolumine, quod cum ipse rex diluculo surrexisset, uidit 
omnia corpora mortuorum. pharao quoque in decem aegypti seruatur plagis,
 ut nouissimus pereat; quod et iste passus est. cum enim reuersus esset 
in niniuen urbem primam regni sui, et adoraret in templo nesrach deum 
suum, quasi uictoriam de hostibus reportaret, et delubrum idoli sui 
triumphans et gratulabundus incederet, contemptor ueri dei in fano falsi
 numinis trucidatur. nec angeli perit gladio, quod erat commune cum 
pluribus, sed parricidio filiorum. qui cum fugissent in terram ararat, 
quod intellegitur armenia, successit in patris locum asaraddon, quem 
scriptura testatur misisse habitatores samariam, ne terra maneret 
inculta. ararat autem regio in armenia campestris est, per quam araxes 
fluit, incredibilis ubertatis, ad radices tauri montis, qui usque illuc 
extenditur. ergo et arca in qua liberatus est noe cum liberis suis, 
cessante diluuio, non ad montes generaliter armeniae delata est, quae 
appellatur ararat, sed ad montes tauri altissimos, qui ararat imminent 
campis.
</font></p><p><font size="2">38. in diebus illis aegrotauit ezechias usque ad mortem; et 
intrauit ad eum esaias filius amos propheta, et dixit ei: haec dicit 
dominus: dispone domui tuae, quia morieris tu et non uiues. et conuertit
 ezechias faciem suam ad parietem, et orauit ad dominum, et dixit: 
obsecro, domine, memento, quaeso, quomodo ambulauerim coram te in 
ueritate, et in corde perfecto, et quod bonum est in oculis tuis 
fecerim; fleuit que ezechias fletu magno. quem diligit dominus, 
corripit, et castigat omnem filium quem recipit. ne eleuaretur cor 
ezechiae post incredibiles triumphos, et de media captiuitate uictoriam,
 infirmitate corporis sui uisitatur, et audit se esse moriturum, ut 
conuersus ad dominum flectat sententiam eius. quod quidem et in iona 
propheta legimus, et in comminationibus contra dauid quae dicuntur 
futura, nec facta sunt, non deo mutante sententiam, sed prouocante 
humanum genus ad notitiam sui. dominus enim paenitens est super 
malitiis. conuertit que ezechias faciem suam ad parietem, quia ad 
templum ire non poterat. ad parietem autem templi, iuxta quod salomon 
palatium exstruxerat, uel absolute ad parietem, ne lacrimas suas 
assidentibus ostentare uideretur. aut certe iuxta hieremiam: ad cor 
suum, qui cir, id est parietem, cor appellat, ut tota mente dominum 
deprecaretur. et ait: obsecro, domine, memento, quaeso, quomodo 
ambulauerim coram te in ueritate, et in corde perfecto, et quod bonum 
est in oculis tuis fecerim. audiens que se esse moriturum, non precatur 
uitam et annos plurimos, sed in dei iudicio quid uelit praestare, 
dimittit. nouerat enim idcirco deo placuisse salomonem, quod annos uitae
 non petierit ampliores; sed iturus ad dominum, narrat opera sua, 
quomodo ambulauerit coram eo in ueritate et in corde perfecto. felix 
conscientia, quae afflictionis tempore bonorum operum recordatur: beati 
enim mundo corde, quoniam ipsi deum uidebunt; et quando alibi scribitur:
 quis gloriatur purum habere se cor? quod ita soluitur: perfectionem 
cordis in eo nunc dici, quod idola destruxerit, templi baal uasa 
peruerterit serpentem aeneum comminuerit, et cetera fecerit quae 
scriptura commemorat. fleuit autem fletu magno, propter promissionem 
domini ad dauid, quam uidebat in sua morte perituram. eo enim tempore 
ezechias filios non habebat. nam post mortem eius manasses, cum duodecim
 esset annorum, regnare coepit in iudaea. ex quo perspicuum est, post 
tertium annum concessae uitae manassen esse generatum. ergo iste omnis 
est fletus, quod desperabat christum de suo semine nasciturum. alii 
asserunt, quamuis sanctos uiros morte terreri, propter incertum iudicii 
et ignorationem sententiae dei, quam sedem habituri sint. simul que fati
 quaestio soluitur, ac necessitatis uincula atque causarum, quod 
nequaquam dies mortis singulis praestituta sit, sed uoluntate dei et 
ignotis mortalibus causis, uel uiuat aliquis, uel moriatur. praesertim 
cum et statuta nunc mortis necessitas differatur, et post mortem 
resuscitatos plurimos legerimus.
</font></p><p><font size="2">et factum est uerbum domini ad esaiam dicens: uade et dic 
ezechiae: haec dicit dominus deus dauid patris tui. audiui orationem 
tuam, uidi lacrimas tuas. ecce ego adiciam super dies tuos quindecim 
annos, et de manu regis assyriorum eruam te et ciuitatem istam, et 
protegam eam. hoc autem tibi erit signum a domino, quia faciet dominus 
uerbum hoc quod locutus est: ecce ego reuerti faciam umbram linearum per
 quas descenderat in horologio achaz in sole retrorsum decem lineis; et 
reuersus est sol decem lineis per gradus quos descenderat. praepostero 
ordine quasi in prophetia hic refertur historia, quae in regum uolumine 
consequentius legitur. flente ezechia fletu magno, priusquam 
egrederetur: esaias mediam partem atrii, factus est sermo domini ad eum,
 dicens: reuertere, et dic ezechiae duci populi mei: audiui orationem 
tuam, et uidi lacrimam tuam. ecce sanaui te. dixit que ezechias ad 
esaiam: quod erit signum, quia dominus me sanabit?
cui propheta respondit: hoc erit signum a domino quod facturus sit 
dominus sermonem quem locutus est: uis ut accedat umbra tot lineis, an 
ut reuertatur totidem gradibus? cui dixit ezechias: facile est umbram 
crescere decem lineis, nec hoc uolo ut fiat; sed ut reuertatur retrorsum
 decem gradibus. cum que inuocante esaia potentiam domini, signum esset 
effectum, praecepit esaias afferri massam ficorum recentium. quam cum 
attulissent, et posuissent super uulnus eius, curatus est. reuertitur 
autem ad regem propheta domini iussione, ut ipse sanaret qui 
percusserat; et uocatur ezechias dux populi eius, et filius dauid, cuius
 opera sectabatur; fecerat enim rectum iuxta omnia quae fecit dauid 
pater eius. et auditur eius oratio, uidentur que lacrimae, quoniam 
ambulauerat coram domino in ueritate et in corde perfecto, et fleuerat 
fletu magno; et quod placitum erat in oculis eius fecerat. adiciuntur 
quindecim anni ad uitam, quod ille non postulauerat, et insuper uiuente 
eo, regni securitas repromittitur. sin autem, ut quidam putant, in 
corpore uiuere condemnatio est, et iuxta illud quod dicitur: reuertere, 
anima mea, in requiem tuam, et in alio loco: educ de carcere anima meam,
 optanda est mors ut de carcere liberemur. quomodo nunc dominus donat 
pro beneficio, ut qui liberandus erat, adhuc quindecim annis uiuat in 
carcere? datur autem signum, ut sol decem gradibus reuertatur, quos nos 
iuxta symmachum in lineas et horologium uertimus, qui gradus intellexit 
in lineis, ut manifestiorem sensum legentibus faceret. siue ita 
exstructi erant gradus arte mechanica, ut per singulos umbra descendens,
 horarum spatia terminaret. quod signum et praesentis temporis et futuri
 typus erat; ut quomodo sol reuerteretur ad exordium sui, ita et 
ezechiae uita ad detextos annos rediret; nobis que in hebdomade et 
ogdoade uiuentibus, per resurrectionem christi, uitae spatia 
protelentur. solent sanctorum locorum in hac prouincia monstratores 
intra conseptum templi ostendere gradus domus ezechiae, uel achaz, quod 
sol per eos descenderit. sed numquam ego credam, non dico achaz, qui rex
 impius fuit, sed cuiuslibet regis iusti domum fuisse in templo dei. cum
 salomon idcirco deum inter cetera offendisse dicatur, quod in sublime 
aedificauerit mello, unde atrium templi, deambulans in turre palatii, 
despicere solitus sit.
</font></p><p><font size="2">scriptura ezechiae regis iudae cum aegrotasset et conualuisset de
 infirmitate sua. lxx: oratio ezechiae regis iudae quando languit, et 
surrexit de infirmitate sua. miror quomodo soli septuaginta pro 
scriptura, orationem posuerint, cum oratio thephellath dicatur, et non 
machthab, quae in praesenti loco scribitur; alioquin consequenter 
diceretur oratio, si de praesenti esset tempore, et non de praeterito. 
manifestum est enim, quod post redditam sanitatem, de infirmitate 
consurgens ista conscripserit, ex quo non oratio est, sed gratiarum 
actio pro beneficio quod acceperat.
</font></p><p><font size="2">ego dixi in dimidio dierum meorum: uadam ad portas inferi; 
quaesiui residuum annorum meorum. dixi: non uidebo dominum dominum in 
terra uiuentium. non aspiciam hominem ultra et habitatorem quietis. 
cessauit generatio mea; ablata est et conuoluta est a me quasi 
tabernaculum pastorum. praecisa est uelut a texente uita mea, dum adhuc 
ordirer succidit me; de mane usque ad uesperum finies me. sperabam usque
 mane, quasi leo sic contriuit omnia ossa mea. de mane usque ad uesperum
 finies me. lxx: ego dixi in excelso dierum meorum: uadam ad portas 
inferi; relinquam annos residuos. dixi: nequaquam ultra uidebo salutare 
dei in terra uiuentium, nec uidebo hominem adhuc cum habitantibus; 
defeci a cognatione mea. exiuit et recessit a me, sicut tabernaculum 
soluit qui fixerat. sicut tela spiritus meus recessit, cum a texente 
succiditur.
in illa die traditus sum usque mane; sicut leo, sic contriuit omnia ossa
 mea. a die usque ad noctem traditus sum. narrat quid tempore prementis 
angustiae imminentis que languoris, tacitus cogitarit; dixi, inquit, in 
corde meo, in dimidio dierum meorum, siue ut aquila et symmachus et 
theodotio interpretati sunt: in infirmitate et silentio dierum meorum; 
pro quo lxx excelsum interpretati sunt, ob litterae similitudinem, rame 
pro dame legentes. licet quidam dame sanguinem uerterint, ut sit sensus:
 in sanguine dierum meorum, quando meus cruor meus que expetebatur 
interitus. itaque desperatione dixi: uadam ad portas inferi, uel communi
 lege naturae, uel illas portas, de quibus quod liberatus sit, psalmista
 decantat: qui exaltas me de portis mortis, ut annuntiem omnes 
laudationes tuas in portis filiae sion. has portas inferni reor, quae 
aduersum petrum non praeualent, quia dormiuit in plenitudine dierum 
suorum. sancti implent dies suos, qualis fuit abraham, qui mortuus est 
plenus dierum in senectute bona. peccatores uero et impii in dimidio 
dierum suorum moriuntur, de quibus et psalmista loquitur: uiri sanguinum
 et dolosi non dimidiabunt dies suos. non enim implent opera uirtutum, 
nec student paenitentia emendare delicta. unde in medio uitae cursu, et 
in errorum tenebris ducentur ad tartarum. quaesiui, inquit, residuum 
annorum meorum, non me putans ultra esse uicturum. dixi: non uidebo 
dominum dominum in terra uiuentium. pro domino et domino, bis in hebraeo
 ponitur ia, quod in extrema syllaba alleluia sonat, pro quo lxx 
transtulerunt: nequaquam ultra uidebo salutare dei in terra uiuentium. 
de qua in alio loco scriptum est: placebo domino in regione uiuentium. 
et rursum: placebo domino in lumine uiuentium. regio ergo sanctorum ipsa
 est, quae appellatur lux uiuentium. non est enim deus mortuorum, sed 
uiuorum. hoc autem est omne quod metuit, ne salutare dei, ductus ad 
inferos, nequaquam mereatur aspicere. sequitur: non aspiciam hominem 
ultra et habitatorem quietis. quod nos olim propter uerbi ambiguitatem 
sequenti uersiculo iunxeramus; sermo enim hebraicus holed, si legatur 
aut scribatur eled: requiem, si edel: occidentem sonat. timet ergo ne 
cum sanctis et hominibus dei non habitet in quiete, ne non uideat 
dominum in terra uiuentium, ne generatio illius instar tabernaculi 
dissoluatur, ne in telae similitudinem in ipso lucis exordio 
praecidatur, et nequaquam de semine eius christus oriatur. quod autem 
corpus nostrum appelletur tabernaculum, et apostolus instruit dicens: 
nos qui sumus in hoc tabernaculo, ingemiscimus aggrauati. de mane, ait, 
usque ad uesperum finies me; sperabam usque mane. quod et iob in 
angustia sua atque in tormentis corporis sustinuisse se dicit, quando in
 die exspectabat noctem, et lucem praestolabatur in tenebris, mutatione 
temporum putans mutari posse supplicia. hoc uerum esse nouit qui magnis 
febribus aestuat, cuius ignis internus in similitudinem leonis omnia 
ossa consumit, nec se putat prae doloris magnitudine ultra esse 
uicturum.
</font></p><p><font size="2">sicut pullus hirundinis, sic clamabo; meditabor ut columba: 
attenuati sunt oculi mei suspicientes in excelsum. domine, uim patior; 
sponde pro me; quid dicam aut quid respondebit mihi cum ipse fecerit? 
lxx: quasi hirundo sic clamabo; quasi columba sic meditabor. defecerunt 
enim oculi mei aspiciendo in excelsum caeli ad dominum, qui eruit me, et
 abstulit dolorem animae meae, et ipse fecit. mors imminens, et 
languoris incumbens dolor, quasi leo ita omnia corporis mei ossa 
frangebat; sed ego in similitudinem hirundinis et columbae, fletibus et 
gemitibus dies noctes que iungebam; et a deo solo qui poterat subuenire,
 eleuatis in altum oculis, auxilium praestolabar.
dicebam que ad eum: plus patior quam mea poscunt merita; sed et si quid 
erraui, conuertar ad melius; tu sponde pro me: non est enim uolentis 
neque currentis, sed miserentis dei. rursum que in se reuertitur: quid 
dicam, quid ue causabor contra te factorem meum? aut quid mihi 
respondebit qui fecit ipse quod uoluit? sustinenda ergo sunt quaecumque 
decreuerit. pro pullo hirundinis, siue hirundine, ut lxx transtulerunt, 
in hebraico scriptum est sus ago, quod interpretatus est aquila equus 
agor: theodotio, sis agur; media enim uocalis littera uau, si ponatur 
inter duas samech, legitur sus, et appellatur equus; si iod, legitur 
sis, et hirundo dicitur. symmachus autem ita transtulit: sicut hirundo 
inclusa, sic cantabo. quod uerbum agor et in hieremia legitur, ubi 
scriptum est: miluus in caelo cognouit tempus suum; turtur et hirundo, 
et ciconia custodierunt tempora sua.
</font></p><p><font size="2">reputabo omnes annos meos in amaritudine animae meae. domine, si 
sic uiuitur, et in talibus uita spiritus mei, corripies me, et 
uiuificabis me. ecce in pace amaritudo mea amarissima. tu autem eruisti 
animam meam, ut non periret; proiecisti post tergum tuum omnia peccata 
mea. quia non infernus confitebitur tibi, neque mors laudabit te; non 
exspectabunt qui descendunt in lacum, ueritatem tuam. uiuens, uiuens 
ipse confitebitur tibi, sicut et ego hodie. pater filiis notam faciet 
ueritatem tuam. domine, saluum me fac, et psalmos nostros cantabimus 
cunctis diebus uitae nostrae in domo domini. lxx: domine, de ipsa 
annuntiatum est tibi et suscitasti spiritum meum, et consolatus 
uiuificasti. ecce in pace amaritudo mea; liberasti enim animam meam, ut 
non periret, et proiecisti post me omnia peccata mea. neque enim in 
inferno laudabunt te, neque mortui benedicent tibi. neque sperabunt qui 
apud inferos sunt misericordiam tuam. uiuentes benedicent tibi, sicut et
 ego. ab hodie enim filios faciam, qui annuntiabunt iustitiam tuam, 
domine salutis meae, et non requiescam, benedicens tibi cum psalterio, 
omnibus diebus uitae meae in conspectu domus dei. nulla res longa 
mortalium est, omnis que felicitas saeculi dum tenetur, amittitur. cum 
enim tribulationis tempus aduenerit, omne quod praeteritum est nihil 
adiuuat sustinentem. unde stulta epicuri sententia est, qui asserit 
recordatione praeteritorum bonorum, mala praesentia mitigari. ergo 
ezechias reputare se dicit omnes annos regni sui, et praeteritae, ut 
putabat, beatitudinis in praesenti amaritudine. et quia iam securus est,
 nec patitur quae refert, de humano statu philosophatur, et dicit: 
domine, si sic uiuitur, et tali sumus conditione generati, corripuisti 
me, sed uiuificasti me, pacem que tribuisti, fugato assyrio. sed pax mea
 omni mihi amaritudine fuit amarior, quia tranquillitate populis 
reddita, et urbe secura, ego solus limina mortis intraui. sed tu eruisti
 animam meam, ut non periret, uel praesenti uitae uel futurae. 
proiecisti enim post tergum omnia peccata mea, ne illa tristis 
aspicerem, sed tuam misericordiam contemplarer. infernus enim et mors 
non confitebuntur, neque laudabunt te, iuxta illud quod scriptum est: in
 inferno autem quis confitebitur tibi?
confessio que in hoc loco, non pro paenitentia, sed pro gloria et laude 
accipitur, sicut et in euangelio legimus: confitebor tibi, domine, pater
 caeli et terrae. non exspectabunt, inquit, qui descendunt in lacum, 
ueritatem tuam. melius quam in lxx: misericordiam. qui enim in inferno 
est, non exspectat iudicii ueritatem, sed misericordiam dei; maxime cum 
saluator ad inferna descenderit, ut uinctos de inferis liberaret. pro 
lacu manifestius iidem inferos transtulerunt. uiuens, uiuens ipse 
confitebitur tibi, sicut et ego hodie. et hic confessio pro laudatione 
ponitur. neque enim sua scelera confitetur; sed gratias agit deo; et non
 est pulchra laudatio in ore peccatoris. cum que infernus et mors non 
confiteantur nec laudent deum, e contrario uita atque uiuentes dominum 
glorificant. quod que sequitur: pater filiis notam faciet ueritatem 
tuam, hoc significat, quod in deuteronomio dicitur: interroga patrem 
tuum, et annuntiabit tibi; seniores tuos, et dicent tibi, ut per 
successiones et singulas generationes dei in posteros clementia 
praedicetur. pro quo lxx posuerunt: ab hodie enim filios faciam, qui 
annuntiabunt iustitiam tuam. causalis que coniunctio sequentia cum 
superioribus copulat, quod uidelicet idcirco uiuentes et ipse uiuens 
benedicant deo, quia ab hac die facturus sit filios, qui annuntient 
ueritatem eius quod certe suae non erat potestatis. neque enim per 
prophetam illi liberi repromissi sunt. sed praesens uita concessa. 
praesertim cum impiissimum filium genuerit manassen, qui repleuerit 
hierusalem sanguine, a porta usque ad portam, et non benedixit, sed 
maledixit deo persequens sanctos eius. possumus ergo iuxta lxx hoc 
dicere, quod non dixerit, filios faciam; sed paidia~g, quos uel 
paruulos, uel pueros, siue infantulos et posteros intellegimus, ut ex eo
 quod ipse misericordiam consecutus est, omnis uentura posteritas hoc 
cognoscens, laudet eius incredibilem clementiam. saluum ergo me fac, 
domine; et omnes qui in te credimus, tuo que sumus auxilio liberati, 
cunctis diebus uitae nostrae te canemus in templo. et iussit esaias ut 
sumerent massam de ficis, et cataplasmarent super uulnus, et sanaretur. 
et dixit ezechias, quod erit signum, quia ascendam in domum domini. hoc 
prius legendum est quam oratio ezechiae, siue scriptura, quam nunc 
interpretati sumus; ante enim cataplasma uulneri impositum est, et prius
 signum ab eo petitum futurae sanitatis, quam gratias ageret domino, 
quod dicitur fecisse sanatus. aiunt hebraei uerbum siin, quod 
praetermisere lxx, ulcus sonare, non uulnus. nam et aquila symmachus que
 et theodotio elkos~g interpretati sunt, per quod morbum regium 
intellegi uolunt, cui contraria putantur, uel sumpta in cibo, uel 
apposita corpori quaecumque sunt dulcia. ergo ut dei potentia 
monstraretur, per res noxias et aduersas sanitas restituta est. alii 
siin non ulcus, sed apostema suspicantur, quando tumens corpus cocto et 
putrescente pure completur. et iuxta artem medicorum, omnis sanies 
siccioribus ficis atque contusis, in cutis superficiem prouocatur; ac 
per hoc non spernendam esse medicinam, quae usu constet et experimento, 
quia et hanc fecerit deus. oratio igitur ac gratiarum actio hucusque 
conscripta est. ceterum quod signum datum sit, superior historiae ordo 
narrauit.
</font></p><p><font size="2">39. in tempore illo misit merodach baladan, filius baladan, rex 
babylonis, libros et munera ad ezechiam. audierat enim quod aegrotasset 
et conualuisset. laetatus que est super eis ezechias; et ostendit eis 
cellam aromatum, et argenti, et auri, et odoramentorum, et unguenti 
optimi, et omnes apothecas supellectilis suae et uniuersa quae inuenta 
sunt in thesauris eius.
non fuit uerbum quod non ostenderit eis ezechias in domo sua, et in omni
 potestate sua. supra legimus, quarto decimo anno regis ezechiae 
ascendisse sennacherib regem assyriorum super omnes ciuitates iudae 
munitas, et cepisse eas, et postea obsedisse lachis, transisse lobnam, 
misisse hierusalem partem exercitus sui, caesa que per angelum centum 
octoginta quinque milia exercitus eius, et ipsum fugisse niniuen, 
interfectum que a filiis in fano dei sui, et regnasse pro eo assaraddon 
filium eius. aegrotasse ezechiam, et recepisse prophetae nuntio 
sospitatem; factum signum incredibile, ut sol decem horarum spatiis 
reuerteretur ad ortum suum, et paene duplex dies fieret. nunc legimus 
quod in tempore illo, hoc est, in eodem anno quo haec gesta sunt omnia, 
miserit merodach baladan, filius baladan, rex babylonis, libros et 
munera ad ezechiam; non assaraddon, qui sennacherib patri apud assyrios 
in regnum successerat, de cuius seu morte, seu uita scriptura conticuit.
 ex quo perspicuum est aliud fuisse tunc regnum assyriorum, et aliud 
babyloniorum. denique samariam, id est decem tribus, cepere assyrii. 
iudam autem et hierusalem postea legimus cepisse chaldaeos, quorum rex 
nabuchodonosor fuit. et quia apud eos astrorum obseruantia est, 
stellarum que cursus longo usu et exercitatione cognitus, quod et in 
domini natiuitate monstratur. intellexerunt solem reuersum, diei spatia 
duplicata, seruire ei quem solum deum putabant. cum que causas huius 
miraculi rationem que perquirerent, fama per omnes gentes uolitante, 
didicerunt propter aegrotationem regis iudae, etiam cursum signi 
clarissimi commutatum. quam non esse opinationem meam, sed scripturae 
sanctae fidem, dierum uerba testantur, quae dixere post alia: ipse est 
ezechias, qui obturauit superiorem fontem aquarum gion; et auertit eas 
subter ad occidentem urbis dauid. in omnibus operibus suis fecit 
prospere quae uoluit; attamen in legatione principum babylonis, qui 
missi fuerant ad eum, ut interrogarent de portento quod acciderat super 
terram, reliquit eum deus ut temptaretur; et nota fierent omnia quae 
erant in corde eius. idcirco autem temptationi relictus est, quia post 
tantam uictoriam, et solis regressum, et congratulationem regni 
potentissimi, cor illius eleuatum est. denique in eodem uolumine 
scribitur: multi deferebant hostias, et sacrificia domino in hierusalem,
 et munera ezechiae regi iuda; et exaltatus est coram cunctis gentibus. 
in diebus illis aegrotauit usque ad mortem, et orauit dominum. et 
exaudiuit eum, et dedit ei signum; sed non iuxta beneficia quae 
acceperat, retribuit, quia exaltatum est cor eius, et facta est contra 
eum ira, et contra iudam et hierusalem. rursum que scriptura sancta 
elationem cordis eius dicit paenitentia mitigatam, inferens: et 
humiliatus est postea, eo quod exaltatum esset cor eius, tam ipse quam 
habitatores hierusalem; et idcirco non uenit super eos ira domini in 
diebus ezechiae. laetatus est ergo in aduentu legatorum merodach (quem 
patrem fuisse nabuchodonosor hebraei autumant) et in oblatione munerum, 
et congratulatione sanitatis suae. ostendit que eis iuxta septuaginta 
domum nechotha, pro qua symmachus transtulit aromatum suorum; et 
thesauros argenti et auri et odoramentorum et unguenti optimi, quod in 
hebraico scribitur: olei boni. et omnes thesauros uasorum gazae, siue, 
ut ibi legitur, uasorum suorum. gaza autem lingua persarum diuitiae 
nuncupantur. nec est hebraeus sermo, sed barbarus. non fuit, inquit, 
uerbum, quod iuxta hebraicam consuetudinem pro re frequenter accipitur, 
quod non ostenderit eis in domo sua et in omni potestate sua. unde dei 
ira iustissima, quoniam non solum thesauros suos atque palatii, sed et 
templi ostenderit, quod certe fuit potestatis eius, de cuius ualuis auri
 laminas ante iam tulerat.
</font></p><p><font size="2">introiit autem esaias propheta ad regem ezechiam, et dixit ei: 
quid dixerunt uiri isti: et unde uenerunt ad te? et dixit ezechias: de 
terra longinqua uenerunt ad me, de babylone. et dixit: quid uiderunt in 
domo tua? et dixit ezechias: omnia quae in domo mea sunt uiderunt; non 
fuit uerbum, siue res, quam non ostenderim eis in thesauris meis. et 
dixit esaias ad ezechiam: audi uerbum domini exercituum. ecce dies 
uenient, et auferentur omnia quae in domo tua sunt, et quae 
thesaurizauerunt patres tui usque ad diem hanc, in babylonem. non 
relinquetur quicquam, dicit dominus.
et de filiis tuis qui egredientur ex te, quos genueris, tollent: 
(signum_obeli) et erunt eunuchi in palatio regis babylonis. et dixit 
ezechias ad esaiam: bonum uerbum domini quod locutus est. et ait: fiat 
tantum pax et ueritas in diebus meis. tradunt hebraei ideo aegrotasse 
ezechiam, quoniam post inauditam uictoriam iudaeorum et assyrii regis 
interitum, non cecinerit laudes domino, quas cecinit moyses pharaone 
submerso, et debbora interfecto sisara, et anna genito samuele. unde 
commonitum esse fragilitatis suae. rursum que post corporis sanitatem et
 signi magnitudinem offerri aliam occasionem superbiae, quam, ut prudens
 et dei cultor, uitare debuerat; nec monstrare alienigenis diuitias 
suas, quas, deo tribuente, possederat. ex quo iuxta leges quoque 
tropologiae discimus, non mittendas margaritas ante porcos, nec dandum 
sanctum canibus. qui enim fidelis est spiritu, abscondit negotia; et 
quicumque hoc non fecerit, omnis uirtus illius eneruatur; perit que 
posteritas, et amisso uirili robore, in muliebrem redigitur 
mollitudinem. ingreditur ergo esaias ad regem, et quasi nescius 
sciscitatur: quid dixerunt uiri isti, et unde uenerunt? duo interrogat: 
quid locuti sint, et unde uenerint? ille ad unum respondit, altero 
praetermisso: quod cum emphasei~g et supercilio legendum est: de terra 
longinqua uenerunt ad me, de babylone. quod quanto terra longior sit 
unde uenerunt, tanto iste gloriosior propter quem uenerint. et uenerunt,
 inquit, ad me, - qui debuerat dicere: uenerunt ad glorificandum deum 
pro signi magnitudine, - de babylone, quae urbs in toto orbe 
potentissima est. rursum que esaias: quid, inquit, uiderunt in domo tua?
 et ille respondit ex parte uerum, quod omnia uiderint in domo illius, 
nec fuerit res quam non ostenderit eis in thesauris suis. sed alterum 
tacet, de quo uerebatur offensam, quod ostenderit eis cuncta quae 
haberet in potestate sua; haud dubium quin et templi supellectilem. 
propter quae esaias dei sermone profert sententiam: audi uerbum domini 
exercituum: ueniet tempus quando omnia haec quae in domo tua sunt, et 
non tuo, sed patrum tuorum labore quaesita, in babylonem transferantur, 
et de semine tuo fiant eunuchi in aula regia. ex quo hebraei uolunt 
danielem, ananiam, misael, et azariam, qui fuere de regio semine, factos
 esse eunuchos, quos in ministerio regis nabuchodonosor fuisse non 
dubium est. dixit itaque ezechias: bonum uerbum domini quod locutus est.
 in quo ab hebraeis reprehenditur, cur non sit imitatus bonitatem moysi,
 qui locutus ad dominum est: aut dimitte eis hanc noxam; aut si non 
facis, dele me de libro tuo, quem scripsisti. unde et apostolus paulus 
anathema uult esse a christo pro fratribus suis qui sunt israelitae; et 
propterea ezechiam dei sermonibus non probatum, qui in consequentibus 
loquitur:
</font></p><p><font size="2">40. consolamini, consolamini, populus meus, dicit deus uester, ut
 pro quibus ille non rogauerat, domini clementia consolentur. 
consolamini, consolamini, populus meus, dicit deus uester. loquimini ad 
cor hierusalem, et aduocate eam, quoniam completa est malitia eius, 
dimissa est iniquitas illius. suscepit de manu domini duplicia pro 
omnibus peccatis suis. lxx: consolamini, consolamini populum meum, dicit
 deus; (signum_obeli) sacerdotes (signum_metobeli) loquimini ad cor 
hierusalem: consolamini eam, quia repleta est humilitas eius. solutum 
est peccatum illius, quia recepit de manu domini duplicia peccata sua. 
iuxta interpretes ceteros, iubentur alii, ut populum dei et hierusalem 
pariter consolentur. iuxta hebraicum ipsi praecipitur populo, ut 
consoletur, et loquatur ad cor hierusalem, et aduocet eam. loqui autem 
ad cor hierusalem, idioma scripturarum est. qui enim maerenti loquitur, 
et blandiens consolator est, ad cor loqui dicitur.
doceat nos sichem filius hemor, qui corrupta dina locutus est ad cor 
eius, et consolatus est eam. et ubicumque simile quid inueneris, hunc 
sensum habet. causa que consolationis, remissio peccatorum est. et causa
 remissionis, quoniam suscepit de manu domini duplicia pro omnibus 
peccatis suis. qui enim scit uoluntatem domini sui, et peccat, uapulabit
 multis. omnis que qui habet in se habitatorem spiritum sanctum, quem 
saluator apostolis promittebat, dicens: rogabo patrem meum, et alium 
consolatorem dabit uobis, ut sit uobis cum in sempiternum, spiritum 
ueritatis. et iterum: cum autem uenerit consolator spiritus sanctus, 
quem mittet pater meus in nomine meo, ille uos docebit omnia. et rursum:
 cum uenerit consolator quem ego mittam uobis a patre, spiritum 
ueritatis qui a patre egreditur, ille testificabitur de me. et: prodest 
uobis ut ego uadam; nisi enim ego abiero, consolator non ueniet ad uos. 
consolator est, cui et nunc praecipitur, ut consoletur populum dei. unde
 et apostolus paulus loquebatur ad credentes: benedictus deus et pater 
domini nostri iesu christi, pater misericordiarum et deus omnis 
consolationis, qui consolatur nos in omni tribulatione nostra, ut 
possimus consolari eos qui in omni tribulatione sunt, per consolationem 
qua ipsi consolamur a deo. quoniam sicut superabundant passiones christi
 in nobis, sic per christum abundabit et consolatio nostra. et iterum: 
et spes nostra firma est pro uobis; scientes quoniam sicut participes 
estis passionum, sic et consolationis eritis. qui sit autem iste 
populus, qui per apostolos et uiros ecclesiasticos consolatur, non 
israel et iacob et iuda, ut in aliis locis scriptura commemorat, sed 
populum dei, zacharias propheta testatur dicens: gaude et laetare, filia
 sion, quia ego ueniam et habitabo in medio tui, dicit dominus. et 
confugient gentes multae ad dominum in die illa, et erunt ei in populum,
 et habitabunt in medio tui, et cognoscent quoniam dominus omnipotens 
misit me ad te. quo testimonio perspicue demonstratur, gentes plurimas 
in populum dei esse uertendas. et haec dicit dominus missus a domino, 
cui nomen omnipotens est. et hoc notandum quod non soluantur peccata 
nostra, nisi de manu domini receperimus ea. nec idem est solui peccata, 
atque dimitti. cui enim dimittuntur, solutione non indiget, audiens in 
euangelio: confide, fili, dimittuntur tibi peccata tua. cui autem 
soluuntur, propterea soluuntur, quia purgata sunt et soluta per poenas. 
iuxta historiam recepit hierusalem de manu domini duplicia peccata sua; 
semel a babyloniis, secundo a romanis. quod que additur a septuaginta 
sacerdotes, obelo praenotandum est. uox clamantis in deserto: parate 
uiam domini, recta facite in solitudine semitas dei nostri. omnis uallis
 exaltabitur, et omnis mons et collis humiliabitur. et erunt praua in 
directa, et aspera in uias planas, et reuelabitur gloria domini, et 
uidebit omnis caro pariter quod os domini locutum est. lxx: uox 
clamantis in deserto: parate uiam domini; rectas facite semitas dei 
nostri. omnis uallis implebitur; et omnis mons et collis humiliabitur. 
et erunt praua in directa, et aspera in campos. et apparebit gloria 
domini; et uidebit omnis caro salutare dei, quia dominus locutus est.
huius uocis memores scribae et pharisaei et principes iudaeorum, cum 
audissent ioannem in solitudine praedicare baptismum paenitentiae, et 
docere populum, mittunt qui interrogent eum, utrum ipse sit christus, an
 elias, an propheta. cum que respondisset nihil se horum esse, rursus 
interrogant: dic ergo nobis, quis es? ut responsum demus his qui 
miserunt nos. quid dicis de te? atque ille respondit: ego sum uox 
clamantis in deserto: parate uiam domini, sicut dixit esaias propheta. 
in quo animaduertendum, quod rectae uiae domini et semitae dei nostri, 
impletio uallium et montium, collium que humiliatio, et prauorum 
correctio, et asperorum rupium que campestria, et gloria domini et 
salutare dei nostri, non praedicetur in hierusalem, sed in solitudine 
ecclesiae, et in deserta gentium multitudine, de qua supra legimus: 
laetare deserta sitiens, exsultet solitudo, et floreat quasi lilium. 
haec enim deserta erat notitia dei, et ab idolis tenebatur humilis in 
confessione, erecta in superbia, aspera et intractabilis in feritate. 
sed postquam apparuit gloria domini, et uidit omnis caro salutare dei, 
cuncta repente mutata sunt, et uia domini praeparata, ita ut appareret 
in solitudine gloria dei. quando baptizatus est dominus in iordane, et 
aperti sunt caeli, et spiritus sanctus in specie columbae descendit, et 
mansit in eo, uox que patris desuper intonantis audita est: hic est 
filius meus dilectus, in quo mihi complacui; hunc audite, et omnis caro 
uidit salutare dei. quae propterea appellabatur caro, quia prius sanctum
 spiritum non habebat. de qua dicit et dominus: non permanebit spiritus 
meus in hominibus istis, quoniam carnes sunt. illa autem caro uidebit 
salutare dei, de qua per ioel idem loquebatur: effundam de spiritu meo 
super omnem carnem, et prophetabunt. quod non solum illo tempore 
clamabat ioannes, qui sermonis dei praecursor et praeuius, recte uox 
appellatur. sed usque hodie in deserto gentilium, ecclesiarum clamant 
magistri, ut rectas faciamus uias et semitas in cordibus nostris deo, 
impleamur que uirtutibus, et inclinemur humilitate; praua mutemus in 
recta, aspera uertamus in mollia. et sic gloriam domini et salutare dei 
uidere mereamur.
</font></p><p><font size="2">uox dicentis: clama. et dixi: quid clamabo? omnis caro fenum, et 
omnis gloria eius quasi flos agri. exsiccatum est fenum, cecidit flos; 
quia spiritus dei flauit in eo. uere fenum est populus. exsiccatum est 
fenum, cecidit flos. uerbum autem domini nostri stabit in aeternum. lxx:
 uox dicentis: clama. et dixi: quid clamabo? omnis caro fenum, et omnis 
gloria hominis quasi flos feni. aruit fenum, et cecidit flos 
(signum_asterisci) quia spiritus dei flauit in eo (signum_asterisci) 
uere fenum est populus (signum_asterisci) exsiccatum est fenum, cecidit 
flos. (signum_metobeli) uerbum autem dei nostri manet in sempiternum. 
hoc quod asteriscis notatur: quia spiritus dei flauit in eo; uere fenum 
est populus; aruit fenum, cecidit flos, ex hebraico et theodotionis 
editione additum est. ex quo manifestum est, uel a lxx praetermissum, 
uel paulatim scriptorum uitio abolitum, dum et prior et sequens uersus 
finitur in flore. supra legimus, propheta dicente: et audiui uocem 
domini dicentis: quem mittam, et quis ibit ad populum istum? et dixi: 
ecce ego, mitte me. et ait: uade et dic populo isti: aure audietis, et 
non intellegetis; et uidentes uidebitis, et non uidebitis; et reliqua. 
ad quam praedicationem dura perpessus, nunc domini uoce dicente: clama, 
timens similia, quid clamare debeat sciscitatur; et a generali 
incipiens: omnis caro fenum, et omnis gloria eius quasi flos feni, 
peruenit ad speciale, ut nihilominus dicat de populo: uere fenum est 
populus.
et reuera si quis fragilitatem carnis aspiciat, et quod per horarum 
momenta crescimus atque decrescimus, nec in eodem manemus statu ipsum 
que quod loquimur, dictamus, et scribitur, de uitae nostrae parte 
praeteruolat) non dubitabit carnem fenum dicere, et gloriam eius quasi 
florem feni, siue prata camporum. qui dudum infans, subito puer; qui 
puer, repente iuuenis; et usque ad senectutem per spatia mutatur 
incerta; et ante se senem intellegit, quam iuuenem non esse se miretur. 
pulchra mulier quae adolescentulorum post se trahebat greges, arata 
fronte contrahitur; et quae prius amori, postea fastidio est. quod et 
egregius apud graecos scribit orator: speciem corporis aut tempore 
deficere, aut languore consumi. exsiccata est igitur caro, et cecidit 
pulchritudo, quia spiritus furoris dei atque sententiae flauit in ea. ut
 a generali disputatione ad scripturae ordinem reuertamur: eius qui 
portat imaginem terreni, et seruit uitiis atque luxuriae, fenum que est 
et flos praeteriens. qui autem habet atque custodit imaginem caelestis, 
ille caro est quae cernit salutare domini, quae cotidie renouatur in 
cognitionem secundum imaginem creatoris, et incorruptibile atque 
immortale corpus accipiens, mutat gloriam, non naturam. uerbum autem 
domini nostri, et hi qui uerbo sociati sunt, permanent in aeternum.
</font></p><p><font size="2">super montem excelsum ascende tu quae euangelizas sion. exalta in
 fortitudine uocem tuam quae euangelizas hierusalem; exalta, noli 
timere, dic ciuitatibus iudae: ecce deus uester, ecce dominus deus in 
fortitudine ueniet, et brachium eius dominabitur. ecce merces eius cum 
eo, et opus illius coram eo. sicut pastor gregem suum pascet, in brachio
 suo congregabit agnos, et in sinu suo leuabit; fetas ipse portabit. 
lxx: super montem excelsum ascende qui euangelizas sion. exalta in 
fortitudine uocem tuam qui euangelizas hierusalem. exalta, noli timere; 
dic ciuitatibus iuda: ecce deus uester, ecce dominus deus cum uirtute 
ueniet, et brachium cum dominatione; ecce merces eius cum eo, et opus in
 conspectu illius. sicut pastor pascet populum suum, et in brachio suo 
congregabit agnos; et praegnantes consolabitur. praecipitur apostolorum 
choro, ut ad praedicationem omnis carnis quae uisura sit salutare dei, 
excelsa conscendat, de magnis que dicturi, in sublimibus commorentur. 
porro hebraicum et ceteri interpretes ponunt genere feminino, ut dicant,
 quae euangelizas sion, et: quae euangelizas hierusalem. quod uerbum 
iuxta graecos ambiguum est, ut possimus accipere, uel eam quae nuntiat, 
uel eam cui nuntiatur. siue igitur nuntiat uerbum dei et domini 
salutare, sion et hierusalem: de sion enim exiuit lex; et uerbum domini 
de hierusalem; siue nuntiatur eis per apostolos, debent excelsa 
conscendere, et ad montana transire. mirum que in modum cum ipsa sion 
mons sit, dicente scriptura: mons sion in quo habitasti. alium altiorem 
montem iubetur ascendere, a quo uulneratus est princeps tyri. et quia 
doctrinae apostolorum erant multa futura contraria, et staturi ante 
praesides et tribunalia ducebantur, iungitur: exalta, noli timere; dic 
ciuitatibus iuda, synagogis uidelicet et populis iudaeorum, de quibus 
dominus loquebatur: non ueni nisi ad oues perditas domus israel. et 
paulus apostolus: uobis, inquit, oportebat annuntiari primum uerbum dei.
 quid est autem illud quod iubentur dicere? ecce deus uester, quem 
semper exspectabatis, ecce dominus deus in fortitudine ueniet. quem 
contempsistis in humilitate uenientem. et fortitudo eius dominabitur, 
qui prius formam serui acceperat, factus patri oboediens usque ad 
mortem. ecce merces eius cum eo, et opus illius coram eo. iuxta quod 
ipse dicit in euangelio: uenturus est enim filius hominis in gloria 
patris sui et reddet unicuique secundum opus suum. sicut pastor gregem 
suum pascet.
iste qui postea in maiestate uenturus est, prius formam pastoris 
accipit, et dicit ipse de se: ego sum pastor bonus, et cognosco oues 
meas, et cognoscunt me meae, et pono animam meam pro ouibus meis. de quo
 in zacharia pater loquitur: percutiam pastorem; et oues dispergentur. 
in brachio, inquit, suo congregabit agnos, non tauros, et arietes, et 
hircos, et grandes oues, quibus per hiezechiel comminatur, quod lacte 
uescantur et operiantur lanis, et infirmum conterant gregem, sed agnos 
adhuc tenellos, et rudis in christo infantiae, qui nuper in baptismo 
sunt renati, de quibus ipse dominus loquebatur ad petrum: pasce agnos 
meos. unde et in eodem hiezechiele scriptum est: suscitabo super eos 
pastorem unum, et pascet eos, seruum meum dauid; et erit pastor eorum, 
et ego dominus ero eis in deum, et dauid in medio eorum princeps. ego 
dominus locutus sum, et ponam cum dauid testamentum pacis. in quo 
considerandum quod post multa tempora dauid, gulosis pastoribus 
reprobatis, dominum nostrum, qui est de stirpe dauid, suscitaturum esse 
se dicat, qui congreget agnos, et foueat in sinu suo, et fetus ouium, 
siue fetas oues ipse portet in humero suo. sicut in euangelio legimus, 
quod ouem erroneam et a grege solito remanentem, suis ad caulas humeris 
reportarit. possumus oues fetas apostolos et apostolicos uiros omnes que
 ecclesiae doctores dicere, qui salutem parturiunt plurimorum, et dicunt
 cum apostolo: filioli mei, quos iterum parturio, donec christus 
formetur in uobis. hebraei asserunt, nec de hac re apud eos ulla 
dubitatio est, spiritum sanctum lingua sua appellari genere feminino, id
 est rua codsa. illud que quod in sexagesimo septimo psalmo dicitur: 
dominus dabit uerbum euangelizantibus uirtutes multas, illi sic legunt: 
dominus dabit uerbum euangelizantibus uirtute multa, his uidelicet 
animabus quae spiritum sanctum consecutae sunt. necnon et illud: sicut 
oculi ancillae in manibus dominae suae, animam interpretantur ancillam, 
et dominam spiritum sanctum. sed et in euangelio quod iuxta hebraeos 
scriptum nazaraei lectitant, dominus loquitur: modo me tulit mater me. 
spiritus sanctus. nemo autem in hac parte scandalizari debet, quod 
dicatur apud hebraeos spiritus genere feminino, cum nostra lingua 
appelletur genere masculino, et graeco sermone neutro. in diuinitate 
enim nullus est sexus. et ideo in tribus principalibus linguis, quibus 
titulus dominicae scriptus est passionis, tribus generibus appellatur, 
ut sciamus nullius esse generis quod diuersum est. quis mensus est 
pugillo aquas, et caelum palmo ponderauit? quis appendit tribus digitis 
molem terrae, et librauit in pondere montes, et colles in statera? quis 
adiuuit spiritum domini; aut quis consiliarius eius fuit, et ostendit 
illi? cum quo iniit consilium, et instruxit eum, et docuit eum semitam 
iustitiae, et erudiuit eum scientia, et uiam prudentiae ostendit illi? 
ecce gentes sicut stilla situlae, et quasi momentum staterae reputatae 
sunt. ecce insulae quasi puluis exiguus. et libanus non sufficit ad 
succendendum, et animalia eius non sufficient ad holocaustum. omnes 
gentes quasi non sint, sic sunt coram eo, et quasi nihili et inane 
reputatae sunt ei. lxx: quis mensus est manu aquam, et caelum palmo, et 
omnem terram pugillo? quis statuit montes pondere, et rupes statera? 
quis cognouit mentem domini, aut quis consiliarius eius fuit? quis 
docuit eum, cuius accepit consilium, et instruxit illum? uel quis 
ostendit ei iudicium, et uiam intellegentiae quis ostendit illi? si 
omnes gentes sicut stilla situlae, et quasi momentum staterae reputatae 
sunt, et quasi saliua reputatae sunt. libanus non sufficit ad 
comburendum, et omnia quadrupedia non sufficiunt ad holocaustum, et 
cunctae gentes quasi nihili sunt, et in nihili reputatae sunt ei.
ne quis putaret difficilem esse uocationem gentium, et quod omnis caro 
uideret salutare dei, super montem excelsum iuberentur ascendere, qui 
euangelizant sion; et ipse dominus ueniret in fortitudine, et redderet 
unicuique secundum opus suum; instar que pastoris agnos foueret in sinu,
 et fetas ipse portaret. describitur illius magnitudo, quod nihil ei 
impossibile sit; et qui uniuersa condiderit, creator que sit omnium; 
etiam haec quae comparatione eorum parua sunt, ualeat perpetrare. quod 
autem pugillum uocat et palmum, humanae consuetudinis uerbis utitur 
atque mensuris, ut dei potentiam per nostra uerba discamus. in eo ubi 
lxx transtulerunt: quis mensus est manu aquam? siue ut nos uertimus: 
quis mensus est pugillo aquas? aquila transtulit: quis mensus est minimo
 digito aquas? hoc enim lichas~g sonat, ut scilicet non tota manu, sed 
paruo digito, quem uulgo gustatorem uocant, omnis aquarum uastitas 
ponderetur; spitham�~g autem, hoc est palmus, extentam significat manum a
 pollice usque ad extremum digitum. sin autem contrahamus manum, 
pugillus efficitur, ut per palmum et pugillum, extentos caelos et globum
 terrae nouerimus. pro pugillo quem in comprehensione terrae lxx 
transtulerunt, in hebraico scriptum est salis, quem symmachus triton~g, 
aquila tris�mon~g interpretati sunt. et nos ut manifestius faceremus, in
 tres digitos uertimus; quod scilicet molem terrae et excelsa montium 
collium que quasi tribus digitulis et staterae paruo momento appenderit,
 per quae dei maiestas et creatoris potentia demonstratur. quis, inquit,
 adiuuit spiritum domini, aut quis consiliarius eius fuit, et ostendit 
illi? et cetera. pro quibus symmachus interpretatus est: quis parauit 
spiritum domini, et uirum consilii eius quis ostendit ei? cum quo iniit 
consilium, dedit que ei intellegentiam, et docuit eum uiam iudicii, et 
instruxit illum scientia, et iter prudentiae monstrauit ei? per quod 
ostendit manifestius paratum spiritum, siue firmatum illum esse, de quo 
in apostolo legitur: dominus autem spiritus est. et: super quem 
requieuit spiritus dei, spiritus sapientiae, et intellegentiae, et 
reliqua. qui dicit in consequentibus: spiritus domini super me; propter 
quod unxit me. ipse est enim spiritus domini, et uir consilii eius, in 
quo habitauit omnis plenitudo diuinitatis corporaliter. cum illo iniit 
consilium, de quo supra diximus: admirabilis, consiliarius. et in 
prouerbiis scriptum est: deus sapientia fundauit terram; parauit autem 
caelos prudentia. porro lxx qui dixerunt: quis nouit mentem domini, et 
quis consiliarius eius fuit? hoc intellegi uolunt, quod mens et ratio et
 sensus dei, per quem facta sunt omnia, et sine quo factum est nihil, 
ille sit de quo in psalmis canitur: uerbo domini caeli firmati sunt, et 
spiritu oris eius omnis uirtus eorum. omnes gentes quae non nouerant 
creatorem suum, siue uniuersum mortalium genus ad comparationem dei 
quasi stilla situlae, sunt, et quasi momentum staterae, quod leui 
pondere in partem alteram declinatur. et quomodo si de situla stilla 
modica fluat, a portante neglegitur. ita uniuersa gentium multitudo 
supernis ministeriis comparata et angelorum multitudini, pro nihilo 
ducitur. insulae quoque quasi saliua reputantur, siue ut symmachus et 
theodotio ipsum ponentes hebraicum: sicut doc, quod decidit; pro quo 
aquila lepton~g ballomenon~g transtulit. aiunt autem hebraei hoc uerbo 
significari tenuissimum puluerem, qui uento raptante saepe in oculos 
mittitur, et sentitur potius quam uidetur. minutissima ergo frusta 
pulueris et paene inuisibilia, hoc uerbo appellantur, quas forsitan 
democritus cum epicuro suo atomos uocat. multa que sunt nomina quae ita 
leguntur in graeco, ut in hebraico posita sunt, propter interpretandi 
difficultatem, et ad comparationem linguae hebraeae, tam graeci quam 
latini sermonis pauperiem. simul que ut paulatim homines abstrahat ab 
idololatria, aufert caeremonias uictimarum.
et docet quod omnia ligna libani et armenta quae in eo pascuntur, 
holocaustis eius sufficere nequeant. si autem omnes gentes sic sunt in 
conspectu illius quasi non sint, et quasi nihil et inane reputantur, in 
omnibus autem gentibus et israel est; ergo et ipse sic est quasi non 
sit, et in nihili atque inane reputatur. hoc dicimus, ut frangatur eius 
superbia, et ceterarum gentium similes esse se nouerint.
</font></p><p><font size="2">cui ergo similem fecistis deum; aut quam imaginem ponetis illi? 
numquid sculptile conflauit faber, aut aurifex auro figurauit illud, et 
laminis argenteis argentarius? forte lignum et imputribile elegit 
artifex sapiens; et quaeret quomodo statuat simulacrum quod non 
moueatur. descripta dei magnitudine, et potentia illius ex parte 
monstrata, gentibus quoque insulis que quasi stilla situlae, et momento 
staterae reputatis, ac puluere, et hostiarum caeremoniis refutatis. cur 
omnes gentes quasi nihili sint in conspectu eius, et quasi inane 
reputentur, sequentibus docet: cui similem fecistis deum; aut quam 
imaginem ponetis ei, qui spiritus est, et in omnibus est, et ubique 
discurrit, et terram quasi pugillo continet? simul que irridet 
stultitiam nationum. quod artifex siue faber aerarius, aut aurifex aut 
argentarius deum sibi faciant, et laminis clauis que compingant ac 
fortiter statuant, ne uentorum flatibus detrudatur. quod que intulit: 
forte lignum et imputribile elegit artifex sapiens, in hebraico dicitur 
amsuchan; quod genus ligni est imputribile, quo uel maxime idola fiunt. 
haec autem dicit, ut idolis reprobatis, euangelicae doctrinae paret 
uiam, et omnia praua dirigantur in rectum; exaltentur ualles, et colles 
humilientur; et reueletur gloria domini, ut omnis caro uideat salutare 
dei. iuxta tropologiam possumus dicere, quod increpentur principes 
haereticorum, diuersa idola de suo corde fingentes; uel eloquii 
uenustate, quod interpretatur argentum; uel splendore auri, quod 
refertur ad sensum; uel ligno imputribili, quae uiliora sunt dogmata. et
 perpetua putentur a fingentibus, et dialectica arte firmentur, ne 
moueantur et corruant, sed solida radice consistant.
</font></p><p><font size="2">numquid non scietis? numquid non audietis? numquid non 
annuntiatum est ab initio uobis? numquid non intellexistis fundamenta 
terrae? qui sedet super gyrum terrae; et habitatores eius quasi 
locustae. qui extendit uelut nihilum caelos, et expandit eos sicut 
tabernaculum ad inhabitandum. qui dat secretorum scrutatores quasi non 
sunt; iudices terrae uelut inane fecit. equidem, neque plantatus, neque 
satus, neque radicatus in terra truncus eorum. repente flauit in eos et 
aruerunt, et turbo quasi stipulam auferet eos. et cui assimilastis me et
 adaequastis? dicit sanctus. leuate in excelsum oculos uestros, et 
uidete quis creauit haec; qui educit in numero militiam eorum, et omnes 
ex nomine uocat. prae multitudine fortitudinis et roboris, uirtutis que 
eius; neque unum reliquum fuit. lxx: nonne scietis? nonne audietis? 
nonne annuntiatum est uobis a principio? non cognouistis fundamenta 
terrae? qui tenet gyrum terrae, et habitatores eius quasi locustas. qui 
statuit quasi cameram caelum, et extendit quasi tabernaculum ad 
habitandum. qui dat principes regnare pro nihil, terram autem quasi 
nihili fecit. siquidem non plantabuntur, neque serentur, nec solidabitur
 in terra radix eorum. flauit super eos, et arefacti sunt, et tempestas 
assumet illos quasi stipulam. nunc ergo cui assimilastis me? et 
exaequabor eis?
dixit sanctus. eleuate sursum oculos uestros, et uidete quis ostendit 
haec omnia. qui educit iuxta numerum ornatum suum, omnes in nomine 
uocabit, a multa gloria et in robore fortitudinis; nihil te latet. ab 
initio, inquit, naturali lege uos docui, et postea per moysen scripta 
lege testatus sum, quid nihil esset idola, et quod creator mundi ipse 
esse deus, qui tantam molem terrae fundas et super maria et super 
flumina collocasset eam, ut elementum grauissimum super tenues aquas dei
 penderet arbitrio, qui instar regis sedet super gyrum terrae. ex quo 
nonnulli quasi punctum et globum eam esse contendunt, et habitatores 
illius quasi locustas. si enim in toto orbe consideremus uarias 
nationes, et ab oceano usque ad oceanum, id est, ab indico mari usque ad
 britannicum, et ab atlantico usque ad septentrionis rigorem, in quo 
congelascunt aquae, et succina pulchra concrescunt, omne in medio 
hominum genus quasi locustas habitare cernimus. quid igitur superbit 
terra et cinis? quia caelum, immo ut scripturarum utar auctoritate, 
caeli extenduntur quasi camera. siue, ut in hebraico continetur, quasi 
doc, de quo supra diximus. pro quo lxx ibi saliuam interpretati sunt; et
 unum uerbum nunc sputum, nunc cameram, id est fornicem, transtulerunt; 
et tantam eorum latitudinem quasi tabernaculum et papilionem extendit 
desuper, ut in similitudinem tecti operiret homines, et quasi in domo 
latissima habitare faceret. quid miremur si parua hominum corpora quasi 
locustae, et minuta reputentur animantia? rursum et in hoc loco qui 
h�mikuklion~g terris imminere caelum, et in similitudinem sphaerae 
caelum esse contendunt, abutuntur nomine fornicis, quod scilicet media 
pars sphaerae terras operiat. cum in hebraico non fornicem, sed doc, id 
est: tenuissimum puluerem, legerimus. pro quo saliua quae proicitur in 
terram, et pulueri commiscetur, et deperit, ostendit uniuersam corporum 
magnitudinem pro nihili reputandam. qui autem extendit caelos et 
expandit eos, ut uel supra habitarent angelorum multitudines, uel subter
 homines morarentur, et quasi magnam rationabilibus creaturis fecit 
domum. ipse pro qualitate temporum principes constituit, siue secretorum
 scrutatores, ut sint quasi non sint; et iudices terrae inane fecit. pro
 quo lxx transtulerunt: terram autem quasi nihili fecit; siquidem et in 
principio geneseos ubi scriptum est: terra autem erat inuisibilis, et 
incomposita, ceteri transtulerunt: terra autem erat inane et nihili. 
quantos reges et graeca et barbara, romana que narrat historia! ubi est 
xerxis innumerabilis ille exercitus? ubi israelitica in eremo multitudo?
 ubi regum incredibilis potentia? quid de ueteribus loquar? praesentia 
exempla nos doceant, esse principes quasi nihili, et iudices terrae 
quasi inane reputari. qui principes et iudices terrae, siue, ut alii 
suspicantur, caeli, nec sati sunt, nec plantati sunt, nec firma radice 
solidati, et repente iussione dei ita auferuntur et pereunt, quasi 
stipula a turbine et tempestate raptatur; iuxta illud quod scriptum est:
 et transiui, et non erat; et quaesiui eum, et non est inuentus locus 
eius. cum ergo tanta sit potentia creatoris atque maiestas, cui deum 
similitudini comparatis? et non potius ex creaturarum magnitudine 
intellegitis conditorem? si non creditis uerbis, saltem oculis uestris 
credite; et ex caelorum elementorum que omnium seruitute potestatem 
domini cogitate. qui educit in numero militiam eorum, id est caelorum. 
et omnes ex nomine uocat, subauditur, stellas. de quibus et in psalmis 
canitur: qui numerat multitudinem stellarum; et omnes eas ex nomine 
uocat. siue militiam caeli angelos interpretemur, et omnes caelorum 
exercitus, de quibus et daniel loquitur: milia milium ministrabant ei, 
et decies centena milia assistebant illi. unde et dominus sabaoth 
appellatur, qui nostra lingua dicitur: dominus militiae atque 
exercituum, siue uirtutum. educit autem iuxta numerum caelorum militiam.
 ut et sol, et luna, et astra cetera, quae abraham numerare non potuit, 
illi numerata sint, et seruiant officio delegato.
dum eumdem caeli cursum sol uno anno, lucifer uesper que biennio, luna 
singulis explet mensibus, omnes que stellae certis temporibus peragant, 
et quaedam ex his uocantur errantes, atque inaequales earum motus 
oculis, non mente conspicimus, nec tam intellegimus, quam miramur. 
magnitudo enim fortitudinis dei suo facit ordine cuncta seruire. siue 
iuxta septuaginta a multitudine gloriae et potentia uirtutis eius, nihil
 eum latere potest; sed omnium uias rationes que et cursus creatoris 
maiestate cognoscit.
</font></p><h3><a name="TOC-LIBER-12"></a><font size="2">LIBER 12</font></h3>
<p><font size="2">nullus tam imperitus scriptor est, qui lectorem non inueniat similem 
sui; multo que pars maior est milesias fabellas reuoluentium, quam 
platonis libros. in altero enim ludus et oblectatio est, in altero 
difficultas et sudori mixtus labor. denique timaeum de mundi harmonia, 
astrorum cursu et numeris disputantem, ipse qui interpretatus est 
tullius, se non intellegere confitetur. testamentum autem grunnii 
corocottae porcelli decantant in scholis puerorum agmina cachinnantium. 
igitur et noster luscius lanuinus fruatur testibus, immo fautoribus 
suis; uincat que multitudine, quia forsitan uincit ingenio. mihi 
sufficit paucorum testimonium, et amicorum laude contentus sum, qui in 
expetendis opusculis meis, amore nostri labuntur, et studio 
scripturarum; ac nonnullos fore arbitror qui hoc ipsum quod ad te, 
eustochium, sermonem facio, obtrectationi patere contendant, non 
considerantes, holdam et annam ac debboram, uiris tacentibus, 
prophetasse. et in seruitute christi nequaquam differentiam sexuum 
ualere, sed mentium. duodecimus ergo in esaiam explanationum liber hoc 
habebit exordium.
</font></p><p><font size="2">quare dicis, iacob, et loqueris, israel: abscondita est uia mea a
 domino; et deo meo iudicium meum transiuit? numquid nescis, aut non 
audisti? deus sempiternus, dominus qui creauit terminos terrae, non 
deficiet, neque laborabit, nec est inuestigatio sapientiae eius. qui dat
 lasso uirtutem; et his qui non habent fortitudinem, robur multiplicat. 
deficient pueri et laborabunt, et iuuenes in infirmitate cadent. qui 
autem sperant in domino, mutabunt fortitudinem, assument pennas sicut 
aquilae, current, et non laborabunt; ambulabunt, et non deficient. lxx: 
non enim dicas, iacob: et quid locutus es, israel. abscondita est uia 
mea a deo, et deus meus iudicium meum abstulit, et recessit; et nunc 
nescis, et non audisti? deus aeternus, deus qui creauit terminos terrae;
 non esuriet, nec laborabit, nec est inuentio prudentiae eius. qui dat 
esurientibus fortitudinem; et non dolentibus maerorem. esurient enim 
iuuenes, et laborabunt adolescentes, et electi infirmi erunt. qui autem 
exspectant deum, mutabunt fortitudinem. assument alas quasi aquilae; 
current, et non laborabunt; gradientur, et non esurient. cum 
omnipotentis dei tanta sit magnitudo, ut nihil eum lateat, et omnia 
illius arbitrio gubernentur, quare dicis iacob, id est, duae tribus quae
 appellabantur iuda; et loqueris israel, decem aliae tribus in samaria, 
quae iam captiuae ductae estis in assyrios: abscondita est uia mea a 
domino; et a deo meo iudicium meum transiuit? et est sensus: dicitis, ad
 deum terrena non pertinent, nec considerat quid unusquisque nostrum 
gerat. unde et nos ab hostibus iniuste opprimimur, et in iumentorum et 
piscium similitudinem, iuxta abacuc, absque ullo rectore disperdimur. 
quibus respondit deus: numquid nescis; nec praecedentium scripturarum te
 uerba docuerunt, siue iuxta lxx ignoras, quia non audisti, quod 
aeternus deus et creator omnium dominus omnia nouit, omnia continet, 
omnia sua maiestate dispensat? nec aliquando deficit, nec laborat; ut 
tuum iudicium non intellegat, et absconditae sint ab eo uiae tuae? nec 
est, inquit, inuestigatio sapientiae eius, de quo loco illud apostoli 
sumptum reor: incomprehensibilia iudicia eius, et inuestigabiles uiae 
illius. siue, ut lxx transtulerunt: non esuriet, et non laborabit.
ubi enim cibus, ibi frequenter esuries, si cibum detraxeris; et ubi 
esuries, ibi et labor. cum autem haec in deo non sint, cur ei humanas 
iungitis passiones? quin potius ipse esurientibus et lassis dat 
fortitudinem, et qui uidentur in saeculo esse quasi nihili, uirtutem 
robur que multiplicat. siue iuxta lxx, qui tribuit non dolentibus 
maerorem; est enim tristitia quae ducit ad mortem, et est tristitia quae
 ducit ad uitam. unde his qui habent cor impaenitens, dat tristitiam ut 
sua peccata intellegant. et quia multi gaudent in corporis sanitate, et 
adolescentiam atque pueritiam putant esse perpetuam, iungit et dicit, 
quod florens aetas cito concidat, et corpora robusta marcescant. qui 
autem non in suis uiribus, sed in deo habeant fiduciam, et eius semper 
misericordiam praestolentur, mutent fortitudinem, et uadant de uirtute 
in uirtutem. et assumant pennas sicut aquilae, et audiant: renouabitur 
sicut aquilae iuuentus tua. currant ad dominum, et eius desiderio non 
laborent; ambulent, et numquam deficiant. crebro diximus, aquilarum 
senectutem reuirescere mutatione pennarum, et solas esse quae iubar 
solis aspiciant et splendorem radiorum eius possint micantibus oculis 
intueri; pullos que suos an generosi sint, hoc experimento probent. 
itaque et sanctos repuerascere, et assumpto immortali corpore, laborem 
non sentire mortalium, sed rapi in nubibus obuiam christo, et nequaquam 
iuxta lxx esurire, quia praesentem dominum habeant cibum.
</font></p><p><font size="2">41. taceant ad me insulae, et gentes mutent fortitudinem. 
accedant, et tunc loquantur; simul ad iudicium propinquemus. quis 
suscitauit ab oriente iustum: uocauit eum ut sequeretur se? dabit in 
conspectu eius gentes, et reges obtinebit. dabit quasi puluerem gladio 
eius, sicut stipulam uento raptam arcui illius. persequetur eos: 
transibit in pace, semita in pedibus eius non apparebit. quis haec 
operatus est et fecit, uocans generationes ab exordio? ego dominus, 
primus et nouissimus ego sum. uiderunt insulae, et timuerunt; extrema 
terrae obstupuerunt, appropinquauerunt et accesserunt. unusquisque 
proximo suo auxiliabitur; et fratri suo dicet: confortare. confortauit 
faber aerarius percutiens malleo eum qui cudebat tunc temporis, dicens: 
glutino bonum est. et confortauit eum in clauis, ut non moueatur. lxx: 
innouamini ad me insulae, principes enim mutabunt uirtutem; 
appropinquent et loquantur simul. tunc iudicium annuntient: quis 
suscitauit de oriente iustitiam. uocauit eam ad pedes suos et uadet? 
dabit in conspectu gentium; et reges in stuporem mittet, et dabit in 
terram gladios eorum. et sicut stipulam proiectam arcus eorum; et 
persequetur eos, transibit in pace uia pedum eius. quis operatus est et 
fecit haec? uocauit eam, qui uocat eam a generationum principio. ego 
deus primus, et in haec quae uentura sunt ego sum. uiderunt gentes et 
timuerunt; termini terrae obstupuerunt et accesserunt.
uenerunt simul, iudicans unusquisque proximo suo auxiliari et fratri. et
 dicet: praeualuit uir artifex et aerarius percutiens malleo simul 
producens; aliquando quidem dicit, solidatio bona est. confortauerunt 
ea, in clauis ponent ea et non mouebuntur. gentes, id est insulae, quae 
falsis amaris que huius saeculi tunduntur fluctibus, iubentur audire et 
ora concludere, et illud nosse quod ad israel dictum est: audi, israel, 
et tace; et mutare fortitudinem, ne per imbecillitatem pristinam, dei 
non possint audire sermonem, ut accedant prius ad dominum, et quia non 
sint propria salute contentae; sed quod didicerint, ceteros doceant, et 
cum domino disputent, utrum omnium deus iusta seruauerit. sic autem 
interrogat eos, et ad respondendum prouocat, ut interrogatione doceat 
quod ignorant: quis suscitauit ab oriente iustum, siue iustitiam? neque 
enim iudaeorum tantum deus, sed et gentium, qui uocauit christum dominum
 saluatorem, qui factus est nobis sapientia a deo, iustitia et 
sanctitas, et redemptio. in quo iuxta eumdem apostolum dei iustitia 
reuelatur. uocauit autem eum, ut se in omnibus sequeretur, et opera 
patris faceret; et illud impleret dicens: deus, ut facerem uoluntatem 
tuam uolui. in huius conspectu reges et gentes colla submittent, et 
gladio illius ac sagittis aduersariae potestates, quasi stipula 
subicientur, et puluis. persequetur eos, reges uidelicet et principes 
gentium singularum: et pertransibit in pace, ad pacem cunctos uocans, ut
 reconcilientur deo. semita in pedibus illius non apparebit, id est, 
uiae laborem non sentiet, nec aliquam imbecillitatis humanae 
lassitudinem; sed de torrente bibet in uia, et propterea leuabit caput. 
quis, inquit, haec operatus est et fecit? quis suscitauit iustum, siue 
iustitiam? quis ei gentes et reges tradidit? quis gladio eius et arcui 
uniuersa subiecit? utique ille, qui ab initio mundi haec futura 
praedixit, qui omnium conditor est. et quia dixerat sciscitantis 
affectu: quis suscitauit ab oriente iustum, et cetera, cunctis 
tacentibus sibi ipse respondit: ego sum dominus, primus et nouissimus 
ego sum. ipse est qui et in apocalypsi ioannis loquitur: ego sum a~g et 
�~g, principium et finis. uiderunt insulae, id est, gentes, siue 
ecclesiae de gentibus congregatae, quae mundi huius sustinent 
tempestates; et timuerunt dominum: principium enim sapientiae timor 
domini. omnes terrarum termini ad apostolorum uerba tremuerunt, 
appropinquantes, et ad christi euangelium pariter accedentes. cum que 
seipsos cernerent esse saluatos, id quod supra audierant: accedant, et 
tunc loquantur, opere compleuerunt; ut auxiliarentur proximis suis, et 
fratres suos uellent in domino confortare. et dicerent eis: recedite ab 
idolis, simulacra daemonum antiqua contemnite, quae humana finxit manus,
 quae malleo cudente producta sunt, quae compacta glutino, quae 
stabilita clauis, ut non moueantur; et cum steterint, ambulare non 
ualeant. quae nos super persona christi et uocatione gentium et 
praedicatione euangelii atque idolorum condemnatione interpretati sumus,
 quidam ad cyrum regem persarum referunt, quod suscitauerit eum aduersum
 babylonios de oriente, et parere suae fecerit iussioni, prosternens ei 
gentes plurimas, et gladio illius et arcui cuncta subiciens. et cetera 
quae sequuntur ad eius personam referunt, quod scilicet babyloniis idola
 sua non profuerint, quae humano facta sunt studio, et arte aerarii 
suscitata. nonnulli hebraeorum de abraham dictum putant, qui uocatus sit
 iustus ab oriente, id est de chaldaeis, eo quod solus iustus inuentus 
est; et secutus est eum, egrediens de patria sua in terram quam 
nesciebat, et tradiderit reges in manu eius, qui aduersum sodomam et 
gomorram uenerant; et ante gladium eius et arcum fecerit eos esse quasi 
stipulam et puluerem; persecutus que sit illos, et reuersus in pace, et 
longi itineris cursum non senserit, et hoc non suis uiribus, sed domini 
fecerit misericordia, qui ab initio haec futura cognouerit. uiderunt, 
ait, insulae, id est gentes in circuitu, et illius uirtute perterritae 
sunt. et extrema terrae. sem uidelicet filius noe, qui tempore extremo 
terrarum cum patre et cum fratribus de diluuio euaserat et usque ad 
tempus illud fuerat reseruatus; quem melchisedec intellegi uolunt, et 
uenisse obuiam abraham de proelio reuertenti, et accessisse, et 
benedixisse ei, et eum dei benedictionibus roborasse. ipsum que esse 
fabrum aerarium qui abraham conflauerit, et malleo suae artis ad meliora
 produxerit; et dixisse ei: bonum est, ut timore domini glutineris et 
iungaris ei. et confortauit eum, siue solidauit in clauis praeceptorum 
domini, ut non moueretur, sed in timore illius permaneret.
</font></p><p><font size="2">et tu, israel serue meus, iacob quem elegi, semen abraham amici 
mei. in quo apprehendi te ab extremis terrae, et a longinquis eius 
uocaui te, et dixi tibi: seruus meus es tu; elegi te, et non abieci te.
ne timeas, quia te cum sum ego; ne declines, quia ego deus tuus, 
confortaui te, et auxiliatus sum tui. et suscepit te dextera iusti mei. 
ecce confundentur et erubescent omnes qui pugnant aduersum te; erunt 
quasi non sint. et peribunt uiri qui contradicunt tibi. quaeres eos, et 
non inuenies. uiri rebelles tui erunt quasi non sint; et ueluti 
consumptio homines bellantes aduersum te. quia ego dominus deus tuus 
apprehendi manum tuam, dicens tibi: ne timeas, ego adiuui te. noli 
timere uermis iacob, qui mortui estis ex israel. ego auxiliatus sum tui,
 dicit dominus; et redemptor tuus sanctus israel. ego posui te quasi 
plaustrum triturans nouum, habens rostra serrantia. triturabis montes et
 comminues; et colles quasi puluerem pones. uentilabis eos, et uentus 
tollet, et turbo disperget eos et tu exsultabis in domino, in sancto 
israel laetaberis. lxx: tu autem israel puer meus, iacob quem elegi, 
semen abraham quem dilexi, quem assumpsi ab extremis terrae, et a 
summitatibus eius uocaui te, et dixi tibi: puer meus es; elegi te, et 
non dereliqui te. noli timere, te cum enim sum ne erres. ego enim sum 
deus tuus qui confortaui te, et auxiliatus sum tui, et roboraui te 
dextera iusta mea. ecce confundentur, et erubescent omnes aduersarii 
tui. erunt enim quasi non sint; et peribunt omnes inimici tui. quaeres 
eos, et non inuenies, homines qui insanient in te. erunt enim quasi non 
sint, et non erunt pugnantes aduersum te. quia ego dominus deus tuus qui
 teneo dexteram tuam; qui dico tibi, ne timeas iacob, paruule israel. 
ego auxiliatus sum tui, dicit deus, qui redimo te sanctus israel. ecce 
feci te quasi rotas plaustri triturantes nouas in serrarum modum. et 
triturabis montes, et comminues colles; et ut puluerem pones et 
uentilabis, et uentus auferet eos, et tempestas disperget illos. tu 
autem laetaberis in sanctis israel et exsultabunt. iacob et israel esse 
carnalem et esse spiritalem, paulus apostolus docet: uidete israel 
secundum carnem. ex quo intellegimus esse et alterum iuxta spiritum; et 
ad carnalem dici israel: si filii essetis abraham, opera abraham 
faceretis. quibus et supra dicitur: quare dicis, iacob, et loqueris, 
israel. abscondita est uia mea a domino et a deo meo iudicium meum 
transiuit? e contrario nunc ad spiritalem deus loquitur israel, qui 
domini sui suscepit aduentum, quem primum seruum, dein electum, ad 
extremum semen abraham uocat. ante enim accepimus spiritum seruitutis in
 timore; et postea electi, in amicitiam dei iungimur.
post uocationem igitur gentium, quando uiderunt insulae et timuerunt, 
extrema terrae obstupuerunt; appropinquauerunt et accesserunt, uocantur 
reliquiae, iuxta electionem gratiae, de quibus scribit et euangelium: 
istos duodecim elegit iesus, quos et apostolos nominauit, qui post 
seruitutem paedagogae legis, electi sunt in euangelio; et semen abraham 
amici dei esse meruerunt. in illo enim apprehendit eos ab extremo 
terrae, et a longinquis eius et finibus uocauit israel de uniuersis 
nationibus, congregans primum populum iudaeorum, de quibus et paulus 
apostolus dicit: uobis oportebat primum praedicari sermonem, quoniam 
autem auertistis uos, imus ad gentes. tibi ergo, qui et seruus meus, et 
electus meus, qui praedicaturus in gentibus es, et persecutiones 
plurimas perpessurus, dico ne timeas, quia te cum sum, cui loquor in 
euangelio: ecce ego uobis cum sum omnes dies, usque ad consummationem 
saeculi. non erres, neque a ueritate declines, nec te falsa persuasione 
decipias, quod tuis uiribus imperitus et nudus, siluam gentium penetres,
 et ferocissimas nationes ad mansuetudinem uoces. ego sum qui confortaui
 te, et auxiliatus tui sum; et suscepit te, siue protexit, dextera iusti
 mei, id est, domini saluatoris, siue dextera mea, ut lxx transtulerunt.
 ecce enim aduersarii tui, populus iudaeorum et omnes qui pugnant 
aduersum te, et persecutores tui uertentur in nihili, quaeres que 
aduersarios tuos, et non inuenies. causa que redditur quare non inueniat
 aduersarios suos: quia erunt quasi non sint. qui aduersarii insanire 
dicuntur contra apostolos, uel iuxta hebraicum: esse consumpti. idcirco 
autem timere non debes, quia ego apprehendi manum tuam, qui dico tibi: 
ne timeas, ego adiuui te; noli timere uermis iacob, qui mortui estis ex 
israel, siue ut lxx: paucissimi ex israel. hoc quod posuimus, ego adiuui
 te: noli timere uermis iacob, in lxx non habetur. uermis autem qui 
hebraice dicitur tholath, propter humilitatem atque contemptum uocatur 
apostolorum chorus, imitans saluatorem, qui loquitur in psalmo: ego sum 
uermis, et non homo; opprobrium hominum, et abiectio plebis. sicut enim 
uermis terram penetrat. ita sermo apostolicus penetrauit gentium 
ciuitates, et ingressus est prius corda durissima. et recte pauci 
appellantur ex israel, quia ad comparationem omnium, gentis iudaicae 
paucissimi crediderunt, quibus in euangelio dominus loquitur: noli 
timere grex paruulus. siue iuxta hebraicum, mortui ex israel, qui cum 
apostolo dicunt: cotidie morior. et alibi: cum christo crucifixus sum. 
uiuo autem, non ego; uiuit uero in me christus. quod que sequitur: ego 
posui te quasi plaustrum triturans nouum, habens rostra serrantia, hoc 
significat, quod praedicatio euangelica conterat aduersarias potestates,
 et spiritalem nequitiam eleuantem se contra scientiam dei, qui pro 
uarietate superbiae montes appellantur et colles. illis que sublatis, et
 turbinis more dispersis, exsultet israel atque laetetur in domino 
sancto israel. possumus quoque dicere, quod ecclesiasticus uir habens 
euangelicae praedicationis rostra serrantia in plaustro nouo, quod 
nequaquam operatur in uetustate litterae, sed in nouitate spiritus, 
conterat incredulorum corda durissima. separans triticum a paleis, et 
montes colles que comminuens, id est, omnes haereticorum principes, qui 
comminuti atque contriti, redigantur in puluerem, et nihil esse 
doceantur, ut qui male fuerant congregati, diuidantur in bonum suum.
</font></p><p><font size="2">egeni et pauperes quaerunt aquas, et non sunt; lingua eorum siti 
aruit. ego dominus exaudiam eos: deus israel non derelinquam illos. 
aperiam in supinis collibus flumina; et in medio camporum fontes. ponam 
desertum in stagnum aquarum et terram inuiam in riuos aquarum. dabo in 
solitudine cedrum et spinam, et myrtum, et lignum oliuae. ponam in 
deserto abietem, ulmum, et buxum simul, ut uideant, et sciant, et 
recogitent, et intellegant pariter, quia manus domini fecit hoc, et 
sanctus israel creauit illud. lxx: et exsultabunt pauperes et inopes: 
quaerent enim aquam, et non erit. lingua eorum prae siti exaruit. ego 
dominus deus exaudiam ipsos deus israel, et non derelinquam eos sed 
aperiam in montibus flumina, et in medio camporum fontes.
faciam desertum in paludes, et sitientem terram in aquaeductus. ponam in
 terram absque aqua cedrum, et buxum, et myrtum, et cyparissum, et 
populum, ut uideant, et sciant, et cogitent, et nouerint simul quia 
manus domini fecit haec, et sanctus israel ostendit. gentium populus 
pauper et tenuis, qui non habebat scientiam ueritatis, quaerit per 
diuersos magistros, et uaria philosophorum dogmata aquas salubres, et 
non inuenit, quia non sunt; lingua eorum siti aruit sine lege ac 
prophetis. omnem enim iuxta euangelii fidem, substantiam suam in medicos
 consumpserat; et a cruore idololatriae, et sanguine uictimarum non 
poterat liberari. propterea dominus deus israel non eos penitus 
dereliquit, nec in aeternum perire passus est. sed aperuit in supinis 
collibus, siue in montibus flumina, et in medio camporum fontes. quae 
flumina ex illo fluuio duxere principium, qui in psalmis legitur: 
fluminis impetus laetificat ciuitatem dei. et in alio loco: fluuius dei 
repletus est aquis. quae aquae et fontes de illo fonte manarunt, qui per
 hieremiam loquitur: me dereliquerunt fontem aquae uiuae. et supra in 
hoc eodem propheta dicitur: bibent aquam de fontibus saluatoris. de 
quibus et in psalmis canitur: benedicite dominum deum de fontibus 
israel. et posuit, inquit: desertum in stagnum aquarum, et terram inuiam
 in riuos aquarum. de quibus aquis et saluator in euangelio mystico 
sermone dicebat: qui biberit de aqua, quam ego dabo ei, non sitiet in 
aeternum, sed aqua quam ego dedero ei, fiet in eo fons aquae salientis 
in uitam aeternam. et iterum: si quis sitit, ueniat ad me et bibat. qui 
biberit de aqua quam ego dabo ei, flumina de uentre eius fluent aquae 
uiuae. hoc autem, inquit euangelista, dicebat de spiritu sancto, quem 
credentes in eo accepturi erant. quia igitur deserta quondam ecclesiae 
multitudo, aquis uitalibus fuerat irrigata, propterea iuxta lxx 
nascuntur in ea cedrus, et buxus, et myrtus, et cyparissus, et populus. 
iuxta hebraicum et ceteros interpretes, cedrus setta et myrtus, et 
lignum oliuae et abies et ulmus et buxus simul. quae uarietates arborum,
 diuersitatem significant gratiae spiritalis. et quia omnibus natura 
earum nota est, de setta tantum hebraico disseramus, quam spinam 
theodotio transtulit. est autem genus arboris nascentis in eremo, spinae
 albae habens similitudinem; unde omnia ligna arcae, et tabernaculi 
facta sunt instrumenta, quae appellantur settim; quod lignum imputribile
 et leuissimum, omnium lignorum, tam in fortitudine quam in nitore, 
soliditatem superat et pulchritudinem. cedrus autem et cyparissus, et 
myrtus, odoris optimi sunt, et imputribiles. ulmus quoque et populus, 
siue buxus, uel maritandis uitibus iunguntur, uel ad diuersa opera 
aptissimae sunt. haec autem omnia pariter ponuntur in solitudine, ne 
saltem una chorda de cithara domini, et aliqua uirtus gratiarum 
ecclesiae deesse uideatur. ut omnes intellegant, et pariter mente 
cognoscant, quia manus domini haec uniuersa perfecerit, ut in ariditate 
gentium inuenirentur fluenta uirtutum, et in terra quondam deserta plena
 que salsuginis, cedrus et cyparissus, et aliae arbores nascerentur, 
quarum sublimitatem et uerticem ad caelestia festinantem, illuminaret 
lignum oliuae, quod nutrimentum lucis est, et laborantium requies.
</font></p><p><font size="2">prope facite iudicium uestrum, dicit dominus; afferte si quid 
forte habetis, dixit rex iacob. accedant, et nuntient nobis quaecumque 
uentura sunt. priora quae fuerunt, nuntiate; et ponemus cor nostrum, et 
sciemus nouissima eorum; haec quae uentura sunt, indicate nobis. 
annuntiate quae uentura sunt in futurum et sciemus quia dii estis uos. 
bene quoque aut male si potestis, facite, et loquamur, et uideamus 
simul.
ecce uos estis pro nihili. et opus uestrum ex eo quod non est; 
abominatio est qui elegit uos. lxx: iuxta est iudicium uestrum, dicit 
dominus deus: uenerunt et appropinquauerunt consilia uestra, dicit rex 
iacob. appropinquent et annuntient nobis quae uentura sunt. aut priora 
quae erant dicite; et apponemus sensum. et sciemus quae sunt nouissima. 
uentura quoque dicite nobis, et annuntiate quae uentura sunt in 
nouissimo; et sciemus quoniam dii estis. bene facite et male et 
admirabimur. et uidebimus simul unde sitis uos, et unde sit opus 
uestrum; de terra abominationum elegerunt uos. quomodo supra diximus, 
duplicem esse iacob et israel, non credentium atque credentium in 
dominum saluatorem. ita uocatis gentibus, et in deserto quondam 
ecclesiae erumpentibus fluuiis fontibus que; et mirum in modum comante 
uarietate arborum, cunctis ubertate plenissimis, qui in christum ex 
gentibus credere noluerunt, prouocantur ad iudicium, ut respondeant cur 
uidere, et scire et recogitare, et intellegere noluerint, quia manus 
domini ista fecerit; et sanctus israel creauerit uniuersa. accedant, 
inquit, idola uestra, quae putatis esse fortissima. uel afferte, si quid
 forte habetis in uobis; et uestra aperite consilia, qua ratione, quo 
sensu nolueritis apertam suscipere ueritatem. simul que fit apostropha 
ad ipsa idola, quae insensibilia sunt, et nec audiendi, nec respondendi 
possident facultatem. dicite, inquit, nobis uel praeterita, uel futura, 
et ex rerum euentibus uestram potentiam demonstrate. hoc autem 
significat, quod post aduentum christi omnia idola conticuerint, ubi 
apollo delphicus, et loxias, delius que et clarius, et cetera idola, 
futurorum scientiam pollicentia, quae reges potentissimos deceperunt? 
cur de christo nihil potuere praedicere; nihil de apostolis eius; nihil 
de ruinis et abolitione templorum? si ergo suum interitum non potuere 
praedicere, quomodo aliena, uel mala, uel bona potuerint nuntiare? quod 
si aliquis dixerit, multa ab idolis esse praedicta, hoc sciendum quod 
semper mendacium iunxerint ueritati, et sic sententias temperarint, ut 
seu boni seu mali quid accidisset, utrumque posset intellegi. ut est 
illud pyrrhi regis epirotarum:
</font></p></dd><dd><font size="2">aio te, aeacida, romanos uincere posse.
<br />et croesi: croesus halym transiens perdet exercitum. aliud quoque 
signum est, idola deos non esse, quod nec bene possint facere, nec male.
 non quo idola, uel daemones assidentes idolis, mala saepe non fecerint;
 sed quo nisi concessa eis fuerit potestas a domino, hoc facere non 
possint. denique in euangelio deprecantur, ut habeant potestatem in 
porcorum gregem. et in iob legimus, absque domini iussione, eum uiri 
sancti ne iumenta quidem et possessiones ualuisse disperdere. nec mirum 
hoc de deo, cum etiam apostolus paulus tradat quosdam satanae, ut 
discant non blasphemare. siue hoc dicendum, quod muta simulacra hominum 
et insensibilia, nec bene possint facere, nec male, nec praeterita 
nosse, nec futura, quia ex nihilo sint, et ex eo quod non est, et non 
tam ipsa, quam ille qui ea colat, abominatione condignus sit. idola enim
 gentium, argentum et aurum, opera manuum hominum. os habent, et non 
loquentur et cetera. quomodo ergo possunt scire et nuntiare uentura, aut
 narrare praeterita, et bene facere, uel male, quae nec hominum sensum 
habent, nec brutorum animantium?
nec interest, de qua materia facta uideantur, cum uniuersa terrena sint.
</font><p><font size="2">suscitauit ab aquilone, et uenit ab ortu solis; uocabit nomen meum, 
et adducet magistratus quasi lutum; et uelut figulus conculcans humum. 
quis annuntiauit ab exordio, ut sciamus; et a principio, ut dicamus: 
iustus es. non est neque annuntians, neque praedicens, neque audiens 
sermones uestros. primus ad sion dicet: ecce adsunt, et hierusalem 
euangelistam dabo. et uidi, et non erat neque ex istis quisquam qui 
iniret consilium; et interrogatus responderet uerbum. ecce omnes 
iniusti, et uana opera eorum: uentus et inane simulacra eorum. lxx: ego 
autem suscitaui eum qui ab aquilone est, et qui ab ortu solis, 
uocabuntur nomine meo. ueniant principes et sicut lutum figuli; et sicut
 figulus conculcans lutum, sic conculcabimini. quis enim annuntiabit 
uobis ea quae a principio sunt, ut cognoscamus ea quae in futuro. et 
dicemus quia uerum sit; non est qui praedicet, neque qui audiat uerba 
uestra. principium sion dabo; et hierusalem consolabor in uia. nam de 
gentibus nullus est, et de simulacris ipsorum non erat qui annuntiaret; 
et si interrogauero eos, unde estis, non respondebunt mihi. sunt enim 
factores uestri, et frustra seducunt uos. adhuc contra idola loquitur, 
et eos qui post aduentum christi, ea relinquere noluerunt. illis que 
permanentibus in errore, ipse ab aquilone suscitasse se dicit populum 
nationum. ab aquilone enim exardescent mala super omnes habitatores 
terrae. et ad hieremiam dicitur: quid tu uides, hieremia? et ille 
respondit: ollam succensam et faciem eius a facie aquilonis. suscitantur
 autem ab aquilone, ut credant in eum qui uenerit ab ortu solis. de quo 
supra legimus: quis suscitauit ab oriente iustum, siue iustitiam? et in 
alio loco: ecce uir oriens nomen eius. qui uocabit eos nomine meo, ut 
derelictis simulacris, unum colant deum. ipse enim loquitur in 
euangelio: ego ueni in nomine patris mei, et non suscepistis me; alius 
ueniet in nomine suo, et suscipietis eum. ipse principes et magistratus,
 et omnem mundi superbiam conculcabit, et subicientur ei quasi lutum 
figulo, ut faciat ex eis aliud uas in honorem, aliud in contumeliam. 
haec quae ego iuxta consuetudinem prophetalem fecisse me dico, quasi iam
 praeterita sint, uel iuxta symmachum, futura polliceor, nullus daemonum
 et idolorum potest praedicere. unde oracula cuncta tacuerunt, quia nemo
 est qui annuntiet, nemo qui audiat, dum bruta prius corda gentilium 
intellexerunt errorem suum, et falsa uaticinia reliquerunt. prius que 
dominus loquetur ad sion, id est, ad ecclesiam suam et dicet ei: ecce 
adsunt filii tui, quos tibi per meam donaui fidem. significat autem 
apostolos, qui in toto orbe euangelium praedicarunt. sion et hierusalem 
nominibus differunt; ceterum ut una urbs, sic et una ecclesia est.
omnes igitur gentes, quae idolorum sequuntur errorem, interrogentur a 
nobis, ut respondeant unde sint. et haec erit uniuersarum responsio, 
quod omnes uanitatem sequantur et uentos, et adorent opera manuum 
suarum. quidquid de idolis et gentibus diximus, referamus ad dogmata 
prauitatis; et ad principes eorum haeresiarchas, quod christo pacem 
ecclesiae nuntiante, et monstrante eis ueritatis uiam, ipsi sequantur 
errorem; et uento ac turbini comparentur. hebraei, suscitatum ab 
aquilone, et uenire ab ortu solis, assyrium interpretantur et persam, 
qui uenerint hierusalem, et omnes principes illius conculcauerint. 
nullum que idolorum quae colebant, hoc scierit esse uenturum, nisi solus
 dominus, qui ultus est eos pro peccatis suis.
</font></p><p><font size="2">42. ecce seruus meus, suscipiam eum; electus meus, complacuit 
sibi in illo anima mea. dedi spiritum meum super eum; iudicium gentibus 
proferet. non clamabit, neque accipiet personam: nec audietur foris uox 
eius. calamum quassatum non conteret et linum fumigans non exstinguet. 
in ueritate educet iudicium. non erit tristis neque turbulentus, donec 
ponat in terra iudicium; et legem eius insulae exspectabunt. lxx: iacob 
puer meus, assumam eum. israel electus meus, suscepit eum anima mea. 
dedi spiritum meum super eum; iudicium gentibus educet. non clamabit, 
neque dimittet; nec audietur foris uox eius. calamum fractum non 
conteret, et linum fumigans non exstinguet. sed in ueritate educet 
iudicium; splendebit et non conteretur, donec ponat super terram 
iudicium; et in nomine eius gentes sperabunt. iacob et israel in 
praesenti capitulo non habentur, quod nec matthaeus euangelista posuit, 
secutus hebraicam ueritatem. hoc dicimus in suggillationem eorum, qui 
nostra contemnunt. de quo plenius in matthaei commentariolis, et in 
libro quem ad algasiam nuper scripsimus, disputatum est. et interim 
notandum, quod ubi de apostolorum scribitur choro, et iacob et israel, 
et semen appellantur abraham, quibus quasi hominibus ac seruis 
consequenter dicitur: noli timere uermis iacob, et paruulus numero 
israel. ubi autem de christo est uaticinium, absque iacob et israel 
legitur: ecce seruus meus, suscipiam eum; electus meus, complacuit sibi 
in illo anima mea. et in consequentibus: dedi te in testamentum generis,
 in lucem nationum. aperire oculos caecorum, et educere de uinculis 
alligatos, et de domo carceris habitantes in tenebris. nec mirum si 
seruus uocetur, factus ex muliere, factus que sub lege; qui cum in forma
 dei esset, humiliauit se, formam serui accipiens, et habitu inuentus ut
 homo. in quo complacuit sibi anima dei, cernens in illo omnes esse 
uirtutes; immo ipsum esse dei uirtutem atque sapientiam. dedi, inquit, 
spiritum meum super eum, qui descendit in specie columbae. iudicium 
gentibus proferet, quod antea nesciebant. non clamabit: erit enim mitis 
atque mansuetus; et non accipiet personam in iudicio, siue non leuabit, 
subauditur, in altum uocem suam. uel iuxta symmachum: non decipietur; 
omnes insidias diaboli intellegens; aut, secundum lxx: non relinquet, 
populum scilicet iudaeorum, uocans eum ad paenitentiam.
nec audietur foris uox eius, neque enim extra galilaeam atque iudaeam in
 aliis gentibus euangelium praedicauit. quod si legimus fuisse eum in 
terminis tyri et sidonis, siue in confinio caesareae philippi, quae nunc
 uocatur paneas. tamen sciendum non esse scriptum, quod ipsas ingressus 
sit ciuitates. calamum quassatum, siue confractum non conteret. cunctis 
enim placabilis erit, et ueniam dabit peccatoribus, dicens ad mulierem: 
confide, filia, dimittuntur tibi peccata. et linum fumigans, siue ut 
ceteri transtulerunt, obscurum atque tenebrosum, non exstinguet. qui 
uicini erant exstinctioni, domini clementia seruabantur, quae super 
iudaeis et nationibus in supradictis opusculis disseruimus. sed cum 
ueritate omnia iudicabit; nequaquam metuens scribas et pharisaeos, quos 
confidenter hypocritas appellabat. quod autem sequitur: splendebit, et 
non conteretur, donec ponat super terram iudicium, matthaeus euangelista
 non posuit, siue inter iudicium et iudicium media, scriptoris errore, 
sublata sunt. significat autem quod resurgens ex mortuis, cunctos 
illuminauerit, nec morte contritus sit, donec poneret super terram 
iudicium. qui loquebatur in euangelio: in iudicium ego ueni in mundum 
istum, ut non uidentes uideant, et uidentes caeci fiant. pro quo nos 
interpretati sumus: non erit tristis, neque turbulentus. sed 
aequalitatem uultus omni tempore conseruabit, quod falso de socrate 
philosophi gloriantur, nunquam eum, plus solito, nec tristem fuisse nec 
laetum. pro quo aquila et theodotio interpretati sunt: non obscurabit, 
et non curret, donec ponat in terra iudicium. et est sensus: nullum 
uultus tristitia deterrebit, nec festinabit ad poenam, qui iudicii 
ueritatem ultimo tempori reseruauit. quod que sequitur: et legem illius 
insulae exspectabunt, manifestius posuere lxx: in nomine eius gentes 
sperabunt, quae in scripturis appellantur insulae, quia ex omni parte 
persecutorum incursionibus patent. legem autem eius, non quae per moysen
 data est, sed euangelium sentiamus: de sion enim egredietur lex, et 
uerbum domini de hierusalem. de qua lege et hieremias uaticinatur: ecce 
dies ueniunt, dicit dominus; et ponam testamentum nouum, non iuxta 
testamentum, quod olim pepigi cum patribus eorum.
</font></p><p><font size="2">haec dicit dominus deus: creans caelos, et extendens eos; firmans
 terram, et quae germinantur ex ea; dans flatum populo qui est super 
eam, et spiritum calcantibus illam. ego dominus uocaui te in iustitia, 
et apprehendi manum tuam, et seruaui te; et dedi te in foedus populi, in
 lucem gentium. ut aperires oculos caecorum, et educeres de conclusione 
uinctum, de domo carceris sedentes in tenebris. ego dominus, hoc est 
nomen meum; gloriam meam alteri non dabo, et laudem meam sculptilibus. 
quae prima fuerant, ecce uenerunt, noua quoque ego annuntio. antequam 
oriantur, audita uobis faciam. incertum erat quis ante dixisset: ecce 
seruus meus, suscipiam eum: electus meus, complacuit sibi in illo anima 
mea. dedi spiritum meum super eum; iudicium gentibus proferet. post 
condemnationem enim idolorum subitus sermo proruperat: ecce seruus meus,
 et reliqua, quae nos ex persona patris super christo interpretati 
sumus. itaque ne relinqueret ambiguum, quis superiora dixisset, iungit 
et dicit: haec dicit dominus deus, creans caelos, et extendens eos. siue
 ut lxx transtulerunt: qui fecit caelum, et defixit illud. uniuersitatis
 igitur creator et dominus, ipse christi sui promisit aduentum, qui non 
solum extendit caelos atque defixit; sed terram quoque alta mole 
firmauit, et omnia quae nascuntur ex ea, ut et inuisibilia eius ex his 
quae facta sunt, intellecta conspiciantur; sempiterna quoque uirtus 
illius et diuinitas.
qui spiramen omnibus dedit qui uersantur in terra, lege prima mortalium.
 insufflauit enim deus in faciem adam, spiritum uitae, et factus est in 
animam uiuentem. spiritum autem his proprie qui calcant terram; et 
sapientiam carnis, suae subiciunt potestati. ille igitur cuius tanta 
praeconia sunt, haec ad eum locutus est, cuius legem insulae 
praestolantur et gentes: ego dominus uocaui te in iustitia, de quo ipse 
loquitur in euangelio: pater iuste, mundus te ignorat; ut esset non 
solum iudaeorum, sed et gentium deus. et apprehendi manum tuam, quia 
quidquid operatur filius, operatur pater. et seruaui te, qui omnia ipse 
conseruas. et dedi te in foedus populi israel, cui te uenturum ante 
promiseram. et in lucem gentium, quae sedebant in tenebris et in umbra 
mortis, ut aperires oculos caecorum qui deum antea non uidebant. et 
educeres de conclusione uinctos; funibus enim peccatorum suorum 
unusquisque constringitur. et in euangelio quam satanas uinxerat, soluit
 dominus. de domo carceris sedentes in tenebris, qui in erroris nocte et
 caligine uersabantur. quod que infert: ego dominus, hoc est nomen meum;
 gloriam meam alteri non dabo, non excludit filium, cui dicenti in 
euangelio: pater, glorifica me gloria quam apud te habui priusquam 
mundus esset; ipse respondit: et glorificaui, et glorificabo. neque enim
 dixit: gloriam meam nulli dabo, quod si dixisset, exclusisset et 
filium, sed gloriam meam alteri non dabo, praeter te, cui dedi, cui 
daturus sum. unde proprietatem sanctae scripturae uehementer admiror, 
quod uerbum aher omnes interpretes uoce consona transtulerunt: alterum, 
qui in multis aliis soliti sunt discrepare. ut autem sciamus per hanc 
sententiam non excludi filium, sed idola, sequentia uerba testantur: et 
laudem meam sculptilibus. pro quo lxx: nec uirtutes meas simulacris. cum
 enim christus dei uirtus sit, dei que sapientia, omnes in se uirtutes 
continet patris. sequitur: quae prima fuerunt, ecce uenerunt. et est 
sensus: quae locutus sum, quae per moysen, prophetas que pollicitus sum,
 uniuersa completa sunt. nunc autem annuntio uobis euangelium, 
uocationem gentium, passionem christi, nouitatem fidei, ut quomodo 
priora cernitis rebus expleta, sic et ea quae nunc polliceor, credatis 
esse uentura.
</font></p><p><font size="2">canite domino canticum nouum; laus eius ab extremis terrae, qui 
descenditis in mare, et plenitudo eius. insulae et habitatores earum. 
leuet desertum et ciuitates eius; in domibus habitabit cedar, laudate 
habitatores petrae, de uertice montium clamabunt. ponent domino gloriam,
 et laudem eius in insulis nuntiabunt. dominus sicut fortis egredietur, 
sicut uir proeliator suscitabit zelum. uociferabitur et clamabit; super 
inimicos suos confortabitur. tacui semper, silui, patiens fui, sicut 
pariens loquar. dissipabo et absorbebo simul. desertos faciam montes et 
colles, et omne gramen eorum exsiccabo, et ponam flumina in insulas, et 
stagna arefaciam. et educam caecos in uiam quam nesciunt, et in semitis 
quas ignorant ambulare eos faciam.
ponam tenebras coram eis in lucem, et praua in recta; haec uerba feci 
eis, et non dereliqui eos. conuersi sunt retrorsum; confundantur 
confusione, qui confidunt in sculptili, qui dicunt conflatili: uos dii 
nostri. lxx: cantate domino canticum nouum; principatus eius 
glorificatur, et nomen illius a summitate terrae, qui descendunt in mare
 et nauigant illud, insulae et habitatores earum. laetare desertum et 
uici eius; uillae et habitatores cedar. laetabuntur qui habitant in 
petra; de summitate montium clamabunt. dabunt deo gloriam, uirtutes eius
 in insulis nuntiabunt. dominus deus uirtutum egredietur et conteret 
bellum, suscitabit zelum, et clamabit super inimicos suos cum 
fortitudine. tacui a principio, num semper tacebo et sustinebo? sicut 
pariens patienter egi, erumpam et arefaciam simul, uastabo montes et 
colles, et omne fenum eorum arefaciam. et ponam flumina in insulas, et 
paludes siccabo. et adducam caecos per uiam quam nesciunt, et semitas 
quas ignorauerunt, calcare eos faciam; faciam eis tenebras in lucem, et 
praua in recta. haec uerba faciam illis, et non derelinquam eos, ipsi 
uero conuersi sunt retrorsum. confundamini confusione, qui confiditis 
super sculptilibus, qui dicitis conflatis: uos estis dii nostri. qui 
prius dixerat: quae prima fuerant, ecce uenerunt. noua quoque ego 
annuntio; antequam orantur, audita faciam uobis; et se promiserat, quod 
ignorabant esse dicturum, quae sint illa noua, sequenti sermone 
testatur, apostolis praecipiens, et apostolicis uiris, ut canant 
canticum nouum, nequaquam in uetustate litterae, sed in nouitate 
spiritus. nec solum in ueteri instrumento, sed et in nouo; et laus eius 
penetret usque ad extrema terrae. a summo enim caeli egressus eius et 
usque ad summum illius occursus eius. in omnem terram exiit apostolorum 
sonus, et in terminos orbis uerba eorum. siue iuxta lxx: glorificate 
nomen eius in terminis terrae, ut in uniuerso mundo christi nomen 
annuntietur in gentibus. qui sint autem isti qui canere debeant canticum
 nouum, sequentia uerba testantur: qui descenditis, inquit, in mare, et 
nauigatis illud, siue plenitudo maris. apostolos enim uidens iesus in 
litore iuxta mare genesareth reficientes retia, uocauit et misit in 
magnum mare; ut de piscatoribus piscium faceret hominum piscatores, qui 
de hierusalem usque ad illyricum et hispanias euangelium praedicarunt; 
capientes in breui tempore ipsam quoque romanae urbis potentiam. uel 
certe descenderunt in mare et nauigauerunt illud; tempestates et 
persecutiones istius saeculi sustinentes. insulas quoque et habitatores 
earum, uel diuersitatem gentium intellege, uel ecclesiarum multitudinem.
 leuet, inquit, desertum et ciuitates eius uocem suam, de qua et supra 
diximus. siue laetetur desertum et uici eius, et cedar, quae quondam 
inhabitabilis fuit regio trans arabiam sarracenorum. et habitatores 
petrae, quae et ipsa urbs palaestinae est. hoc autem significat, quod 
gentium populus desertus prius notitia dei, et idololatriae erroribus 
obligatus, ad laudes domini conuertatur. siue quia cedar interpretatur 
tenebrae, et iuxta apostolum petra christus, praecipitur cunctis 
credentibus, ut qui ante erant in tenebris, et nunc credunt in domino 
saluatore, de uertice montium clamitent, et aperte praedicent christum, 
quibus et supra dictum est: in montem excelsum ascende, qui euangelizas 
sion. eleua in fortitudine uocem tuam, qui euangelizas hierusalem. et 
ponam gloriam eius in insulis, de quibus prius diximus.
describit que sermo propheticus gloriosum saluatoris aduentum, de quo et
 paulus apostolus loquitur: secundum illuminationem gloriae magni dei et
 saluatoris nostri iesu christi; et eum uiro fortissimo comparat, qui 
pugnaturus sit contra aduersarios suos, suscitaturus zelum. de quo et in
 cantico deuteronomii prophetatum est: ipsi me zelare fecerunt in eo qui
 non erat deus, et irritauerunt me in idolis suis; et ego zelare eos 
faciam in gente quae non est, et in gente stultissima irritabo illos. 
uociferabitur quoque et clamabit contra inimicos suos, aperte eorum 
infidelitatem reprobans, et cum clamore pronuntians: tacui, semper 
silui, patiens fui, siue ut lxx transtulerunt: tacui, numquid semper 
tacebo? ut impleatur illud quod per salomonem dicitur: tempus tacendi, 
et tempus loquendi. et est sensus: diu uos delinquentes saepe portaui; 
sed quia ante tacueram, nequaquam ultra reticebo. et quomodo pariens in 
lucem profundit infantem, et apertum facit esse quod prius clausum in 
uisceribus tenebatur: sic ego dolorem meum et dissimulationem quam 
semper habui super sceleribus uestris, nunc proferam, et dissipabo 
uestra consilia. uno que tempore absorbebo uniuersam gentem, et omnem 
superbiam montium tumorem que collium uestrorum. et fenum, de quo supra 
dictum est: uere fenum est populus, id est, tam principes quam uulgus 
ignobile, in desertum redigam. quod in lxx de theodotionis editione 
additum est, qui haec uerba tacuerunt. cum que uos a capite usque ad 
pedes exsiccauero atque deleuero, tunc flumina doctrinae meae in insulis
 gentium currere faciam, et stagna uestra siue paludes redigam in 
ariditatem, ut in gentibus sit scientia scripturarum, et in uobis 
doctrinae ariditas. ducam que caecos per uiam, quam ante nesciebant, de 
quibus et supra legimus: dedi te in foedus populi, in lucem gentium, ut 
aperires oculos caecorum. hi ducentur per uiam, de qua christus 
loquitur: ego sum uia, siue uia scientiae dei, et per semitas 
prophetales ambulare eos faciam. tunc tenebrae eorum mutabuntur in 
lucem, et praua uertentur in recta, ut intellegant quae legunt, et 
cordis oculis clarum in ueteri testamento christi lumen aspiciant. simul
 que infert: haec uerba quae feci, siue faciam eis, nequaquam ultra 
futura promittens; sed quae ante promiseram, reddens. me autem ista 
dicente, conuersus est retrorsum populus iudaeorum, ut non crederet 
promittenti, et in suis confunderetur erroribus, et neglegeret 
sponsionem dei, qui idolis ante crediderat. siue cum intrauerit 
plenitudo gentium, tunc etiam israel populus conuertetur, et paenitebit 
eum erroris sui, per quem idolis ante seruierat. aut certe post 
uocationem gentium reuertetur ad principium, ut dicat omnes gentes, quae
 post euangelium credere noluerunt, in suis idolis confundendas.
</font></p><p><font size="2">surdi, audite, et caeci, intuemini ad uidendum. quis caecus, nisi
 seruus meus? et surdus, nisi ad quem nuntios meos misi? quis caecus, 
nisi qui uenundatus est? et quis caecus, nisi seruus domini? qui uides 
multa, nonne custodies? qui apertas habes aures, nonne audies? et 
dominus uoluit ut sanctificaret eum, et magnificaret legem, et 
extolleret. ipse autem populus direptus atque uastatus; laqueus iuuenum 
omnes, et in domibus carcerum absconditi sunt! facti sunt in rapinam, 
nec est qui eruat in direptionem, et non est qui dicat: redde. quis est 
in uobis qui audiat hoc, attendat et auscultet futura? quis dedit in 
direptionem iacob, et israel uastantibus? nonne dominus ipse, cui 
peccauimus? et noluerunt in uiis eius ambulare, et non audierunt legem 
eius. et effudit super eum indignationem furoris sui, et forte bellum; 
et combussit eum in circuitu, et non cognouit; et succendit eum, et non 
intellexit. lxx: surdi, audite, et caeci, suspicite, ut uideatis. quis 
est caecus, nisi pueri mei; et surdi, nisi qui dominantur eorum? quis 
caecus nisi qui recepit; et excaecati sunt serui dei.
uidistis saepe, et non custodistis. apertae sunt aures, et non audistis.
 dominus deus uoluit ut iustificaretur, et magnificaret laudem. et uidi,
 et erat populus uastatus atque direptus. laqueus enim in cubilibus 
ubique et in domibus simul, in quibus absconderunt eos. facti sunt in 
direptionem; et non erat qui erueret praedam. et non erat qui diceret: 
redde. quis est in uobis qui haec audiat, et futura cognoscat? quis 
dedit in depraedationem iacob, et israel uastantibus? nonne deus, cui 
peccauerunt? et noluistis in uiis illius ambulare, neque audire legem 
eius. et induxit super eos iram furoris sui; et praeualuit aduersus eos 
bellum, et qui comburebant eos per circuitum; et non cognouit 
unusquisque, nec posuerunt super animam. ne quis putaret hoc quod 
dicitur: surdi, audite, et caeci, intuemini ad uidendum, ad gentium 
populum pertinere, qui prius surdus et caecus fuerat, ut iudaei stulta 
interpretatione approbare contendunt; ipse propheticus sermo demonstrat,
 qui surdi et caeci intellegi debeant. quis, inquit, caecus, nisi seruus
 meus; et surdus, nisi ad quem nuntios meos misi? haud dubium quin 
prophetas significet. quis caecus, nisi qui uenundatus est peccatis 
suis? quis caecus, nisi qui prius seruus fuit domini? cui dicitur: o 
israel qui uides multa, et habes prophetas plurimos, per quos dei 
mandata cognoscas, nonne custodies quae tibi praecepta sunt? qui apertas
 habes aures, nonne audies quae dicuntur, de quo et supra legimus: 
auditu audietis, et non intellegetis; et uidentes aspicietis, et non 
uidebitis. incrassatum est enim cor populi huius. dominus, inquit, 
uoluit ut sanctificaret eum, et magnificaret legem suam, et populum 
iacentem extolleret ac leuaret. sed ille dei facere noluit uoluntatem; 
et idcirco ab aduersariis suis direptus est atque uastatus, quos uel 
daemones, uel hostes intellegere debemus. laqueus iuuenum omnes, et in 
domibus carcerum absconditi sunt. siue ut lxx transtulerunt: laqueus in 
cubilibus ubique; et in domibus simul, in quibus absconderunt eos. 
scribas significans et pharisaeos, qui plebem miserabilem deceperunt, et
 ubique posuerunt insidias contra dominum saluatorem et apostolos eius; 
habentes clauem scientiae, nec ipsi intrantes, et alios uolentes 
introire prohibentes. pulchre que pectora eorum in quibus habitabant 
cogitationes pessimae, carceres appellauit. ideo facti sunt in rapinam, 
et in direptionem, nec fuit qui liberaret eos, et pro eis sermonem 
faceret. simul que propheta cohortatur eos, ut si omnes audire non 
possint, saltem pauci futura cognoscant et intellegant, a quo ista 
perpessi sint. causas que suae uastitatis agnoscant, qui nec audire nec 
facere uoluerunt quae lege praecepta sunt. ideo effudit dominus super 
eos totam iram suam et indignationem furoris plenam, ut qui prius 
tacuerat, nequaquam ultra reticeret, nec sermonibus eos, sed poenis 
tormentis que corriperet, et comprehenderet eos bellum fortissimum, quod
 nequaquam possint euadere, ostendens ferociam romanorum. cum que ex 
omni parte combustus sit, et nihil in se habeat sanitatis, tamen non 
intellegit causam poenae suae quod idcirco punitus sit, quia dei filium 
non receperit.
</font></p><p><font size="2">et nunc haec dicit dominus creans te, iacob, et formans te, 
israel: noli timere, quia redemi te, et uocaui te nomine tuo; meus es 
tu. cum transieris per aquas, te cum ero, et flumina non operient te. 
cum ambulaueris in ignem, non combureris, et flamma non ardebit in te, 
quia ego dominus deus tuus, sanctus israel saluator tuus, dedi 
propitiationem tuam aegyptum, aethiopiam, et saba pro te. ex quo 
honorabilis factus es in oculis meis et gloriosus; ego dilexi te, et 
dabo homines pro te, et populos pro anima tua. noli timere, quoniam te 
cum ego sum; ab oriente adducam semen tuum, et ab occidente congregabo 
te. dicam aquiloni, da; et austro: noli prohibere. adduc filios meos de 
longinquo, et filias meas ab extremo terrae. et omnem qui inuocat nomen 
meum, in gloriam meam creaui eum, et formaui eum, et feci eum. educ 
foras populum caecum, et oculos habentem; surdum, et aures ei sunt. 
omnes gentes congregatae sunt simul et collectae sunt tribus. quis in 
uobis annuntiabit istud, et quae prima sunt, audire nos faciet? dent 
testes eorum, et iustificentur; et audiant, et dicant: uere uos testes 
mei, dicit dominus, et seruus meus quem elegi, ut sciatis et credatis 
mihi, et intellegatis, quia ego ipse sum. ante me non est formatus deus;
 et post me non erit. ego sum, ego sum dominus, et non est absque me 
saluator. ego annuntiaui; et saluaui; auditum feci, et non fuit in uobis
 alienus. uos testes mei, dicit dominus, et ego deus, et ab initio ego 
ipse, et non est qui de manu mea eruat: operabor, et quis auertet illud?
 lxx: et nunc sic dicit dominus deus qui fecit te, iacob, et creauit te,
 israel. noli timere, quoniam redemi te; uocaui te nomine meo, meus es 
tu. et si transieris per aquam, te cum sum, et flumina non cooperient 
te. et si transieris per ignem, non combureris; flamma non exuret te, 
quia ego dominus deus tuus sanctus israel, saluator tuus. feci 
commutationem tuam aegyptum, et aethiopiam,. et soennen pro te. ex quo 
honorabilis factus es, et in conspectu meo glorificatus; et ego dilexi 
te, et dabo homines pro te, et principes pro capite tuo. noli timere, 
quoniam te cum sum; ab oriente adducam semen tuum, et ab occidente 
congregabo te. dicam aquiloni, adduc; et africo, noli prohibere. adduc 
filios meos de terra longinqua, et filias meas a terminis terrae, omnes 
qui uocantur nomine meo; in gloria enim mea creaui illum, et plasmaui 
eum, et feci illum. et eduxi populum caecum, qui habent oculos, et sunt 
caeci, et surdae sunt aures eius. omnes gentes congregatae sunt simul, 
et conuenerunt principes earum. quis annuntiabit haec? aut quae a 
principio sunt, quis annuntiabit uobis? adducant testes suos, et 
iustificentur, et audiant et loquantur uera. 
estote mihi testes, et ego testis, dicit dominus deus, et puer meus quem
 elegi, ut sciatis et credatis et intellegatis, quia ego sum. ante me 
non fuit alius deus et post me non erit. ego deus, et non est praeter me
 saluator. ego annuntiaui, et saluos feci; exprobraui et non erat in 
uobis alienus. uos mei testes, et ego dominus deus ab initio, et non est
 qui de manibus meis eruat. faciam, et quis auertet illud? hebraei de 
secundo saluatoris haec interpretantur aduentu, quando post plenitudinem
 gentium omnis saluandus sit israel. nos autem nequaquam putamus ad eos 
fieri repromissionem, quibus supra dictum est: quis caecus, nisi pueri 
mei, et qui surdi, nisi qui dominantur eorum? et excaecati sunt serui 
dei. et rursum: factus est populus uastatus atque direptus, et his 
similia. denique infert: effudit super eum indignationem furoris sui, et
 forte bellum; et combussit eum in circuitu, et non cognouit; et 
succendit eum, et non intellexit. ergo quod supra diximus, duos esse 
iacob, et duos israel, unum carnalem, et alterum spiritalem, eorum qui 
in saluatorem credere noluerunt, et eorum qui receperunt filium dei: hoc
 etiam nunc intellegendum, quod prouocetur apostolorum chorus, et prima 
christi ecclesia de iudaeorum populo congregata, ut intellegat creatorem
 et fictorem suum, qui et animae et corporis eius sit conditor. nec 
timeat persecutores quia redemptus sit christi sanguine, qui uocauerit 
eum nomine suo; et ob familiaritatem specialiter appellet populum suum; 
sed praedicet incunctanter, et nulla pericula reformidet. quod que 
infert: aquas et flumina, et ignem et flammas, persecutorum impetum 
furorem que describit, qui saluti gentium inuideant, et nolint sermonem 
euangelicum praedicari. quamquam iudaei, in aquis aegyptios, in 
fluminibus babylonios, in igne macedonas, in flamma romanos intellegi 
uelint. idcirco autem praecipit eis ne timeant, quia dominus deus 
saluator eorum, et sanctus israel sit cum eis, qui fecerit eos aegypto 
et aethiopiae et soennae, et extremis mundi terminis praedicare. pro 
soenne reliqui interpretes posuerunt saba, unde fuit regina austri, quae
 uenit sapientiam audire salomonis. quamobrem honorabilis factus est 
apostolorum chorus in conspectu domini, et dilectus ab eo; et cunctorum 
hominum salus atque populorum, qui per eos ad euangelium sunt uocati, et
 reputabuntur in salutem animarum eorum. unde iungit et dicit: noli 
timere, ego te cum sum, qui uobis in euangelio loquor: ecce ego uobis 
cum sum omnibus diebus usque ad consummationem saeculi. ab oriente enim 
et ab occidente adducam filios tuos, qui requiescant in sinu abraham, et
 de cunctis mundi partibus filiorum meorum et filiarum populus 
congregabitur, qui uel inuocent nomen meum, uel meo uocentur nomine, ut 
appellentur christiani in gloriam creatoris sui. quod que sequitur: educ
 foras populum caecum, et oculos habentem; surdum, et aures ei sunt, 
multi putant dici de populo gentium, qui per apostolorum doctrinam 
audire coeperunt et uidere. sed nos etiam haec de disperso intellegamus 
israel, qui uocatus sit per apostolos, primus que crediderit; quibus 
loquitur et paulus: uobis primum oportuit praedicari sermonem dei. et 
ipse dominus in euangelio: ite ad oues perditas domus israel. denique 
sequitur: omnes gentes congregatae sunt simul, et collectae sunt tribus,
 id est, cum populo qui credidit ex iudaeis, ut duplex uocatio sit, 
circumcisionis et praeputii. quod autem dicitur, educ, ad filium sermo 
est. siue, iuxta lxx, pater de filio loquitur, quod eduxerit populum 
suum caecum et surdum, et gentibus copularit, et fecerit ex eis multos 
ecclesiae principes. miratur que propheta quod nullus in gentibus haec 
praescire potuerit, nec dei nosse consilia; sed tantum populus eius qui 
legem acceperit, et prophetas habuerit: notus enim in iudaea deus; in 
israel magnum nomen eius. siue ipse deus testis suorum sermonum sit, et 
patrator, et puer eius ac seruus quem elegit. haud dubium quin christum 
significet, cui et supra dicit: magnum tibi est uocari te puerum meum. 
et haec omnia fient, ut ueritas mundo praedicetur, et sciant, et 
credant, et intellegant, quorum mens prius bruta erat et insensibilis, 
quod praeter unum deum, nullus alius deus sit, nec ante, nec postea. 
neque enim temporum conditor habet aliquando principium, cum hoc ipsum, 
aliquando, sit temporis.
et quomodo nunc locutus est: ego testis, dicit dominus deus; et puer 
quem elegi, dicente hoc ipsum domino in euangelio: duorum hominum 
testimonium uerum est. ego sum qui testimonium perhibeo de me, et qui 
misit me pater. sic et de diuinitate illius sentiendum est, quod nullus 
sit deus, nisi ipse qui loquitur, et puer eius quem elegit. pulchre que 
praeter deum patrem alter nullus est deus, quia christus dei uirtus est,
 et dei sapientia, qui loquitur in euangelio: ego in patre, et pater in 
me est. sicut enim unus christus dominus non aufert patri ne dominus 
sit: sic unus deus pater, non aufert filio ne deus sit, qui in principio
 erat uerbum, et uerbum erat apud deum, et deus erat uerbum; hoc erat in
 principio apud deum. quod que sequitur: et non est absque me saluator, 
ostendit in patre filium cuncta saluare. de quo idem propheta testatur: 
et dimittet eis dominus saluatorem, qui saluos faciet eos. neque enim 
deus sapiens et fortis, sine sua potest esse sapientia atque uirtute. 
cum ergo ab initio ego haec futura praedixerim, nullus erit qui meae 
renuat uoluntati; immo quae ego fecero, possit irrita facere. haec 
dicuntur quidem ad iacob et israel, sed referuntur ad apostolicum chorum
 et omnes qui de populo iudaeorum in christum uoluerint credere.
</font></p><p><font size="2">haec dicit dominus redemptor uester, sanctus israel. propter uos 
misi in babylonem, et detraxi uectes uniuersos, et chaldaeos in nauibus 
suis gloriantes. ego dominus sanctus uester creans, israel rex uester. 
lxx: sic dicit dominus deus, qui redemit uos sanctus israel: propter uos
 mittam in babylonem, et suscitabo fugientes uniuersos, et chaldaei in 
nauibus uincientur. ego dominus deus sanctus israel, qui ostendi israel 
regem uestrum. iuxta hebraicum adhuc ad israel propheticus sermo 
dirigitur, quod redemptor eorum dominus et sanctus israel, haec ad eos 
locutus sit: propter uos qui meum euangelium praedicatis, quibus supra 
dixi: noli timere, quoniam te cum sum ego, qui estis testes uoluntatis 
meae, et puerum meum alterum testem mundo incredulo nuntiatis, misi 
filium meum in babylonem et confusionem huius saeculi. et detraxi omnes 
uectes eius, qui hebraice appellantur barihim, et quos theodotio fortes 
interpretatus est. et chaldaeos, inquit, subauditur apo~g koinou~g, 
detraxi, qui in suis gloriabantur nauibus. in his uidelicet, qui instar 
nauium inter idola fluctuabant. de chaldaeis nullus ambigit, quin 
daemones sonent. ego dominus haec futura praedixi, qui sum creator 
uester et rex israel. porro iuxta lxx multo alter est sensus. ego 
dominus qui te de periculis liberaui, et sanctus israel, propter uos 
mittam in babylonem regem medorum atque persarum, et habitatores eius 
fugere faciam; et chaldaei qui uos ceperant, uincti per mare caspium ad 
gentes alias transferentur. ego dominus haec futura decreui, qui ostendi
 israel regem credentium fore.
</font></p><p><font size="2">haec dicit dominus, qui dedit in mari uiam, et in aquis 
torrentibus semitam. qui eduxit quadrigam et equum, agmen et robustum; 
simul obdormierunt, nec resurgent; contriti sunt, quasi linum exstincti 
sunt. ne memineritis priorum, et antiqua ne intueamini. ecce ego facio 
noua et nunc orientur; utique cognoscetis ea. ponam in deserto uiam, et 
in inuio flumina. glorificabit me bestia agri, dracones et struthiones; 
quia dedi in deserto aquas, flumina in inuio, ut darem potum populo meo,
 electo meo.
populum istum formaui mihi; laudem meam narrabit. lxx: quia sic dicit 
dominus, qui dat in mari uiam, et in aqua uehementi semitam. qui educit 
currus, et equos, et multitudinem robustissimam. sed dormierunt, et non 
resurgent: exstincti sunt quasi linum exstinctum. nolite meminisse 
priorum, et uetera ne recogitetis. ecce ego faciam noua, quae nunc 
orientur, et cognoscetis ea, et faciam in deserto uiam, et in inaquoso 
flumina. benedicent mihi bestiae agri, sirenes et filiae struthionum, 
quia dedi in deserto aquam, et flumina in inaquoso, ut bibere faciam 
genus meum electum, populum meum, quem acquisiui, ut uirtutes meas 
narret. dominus qui destruxit et abiecit babylonem, et fortissimos 
illius detraxit de potentia omnes que chaldaeos qui in fluctibus huius 
saeculi feliciter nauigabant, fecit esse captiuos. ipse in aquis 
torrentibus maris rubri reperit uiam, ut transiret populus eius de 
aegypto liberatus. siue qui dedit in mari rubro uiam, ipse et in aquis 
torrentibus iordanis fluuii reperit semitam, ut et egressio ex aegypto, 
et introitus in terram repromissionis haberet miraculum. ipse currus et 
equos et omnem exercitum pharaonis demersit in profundum, qui dormierunt
 somno perpetuo. contriti sunt et exstincti, quasi linum in breui 
temporis spatio, et in puncto atque momento. linum enim necdum igne 
correptum, pro leuitate substantiae statim exstinctum, in fauillam 
dissoluitur. igitur hoc praecipio uobis, ut inter signa mea atque 
miracula, quibus babylon urbs potentissima diruta est, et quibus in mari
 rubro atque iordane populo meo aperta est uia, nequaquam memineritis 
ueterum, quoniam in euangelio multo sum maiora facturus; quorum 
comparatione, praeterita sileri debeant. nequaquam enim ultra in mari 
rubro, sed in deserto totius mundi reperiam uiam. nec unus fluuius, siue
 fons erumpet de petra, sed multa flumina, quae non corpora ut prius, 
sed animas sitientes reficiant, et impleatur illud quod supra legimus: 
bibetis aquas de fontibus saluatoris. tunc quod numquam factum est, 
fiet, ut omnes bestiae et dracones, et struthiones qui in solitudine 
gentium morabantur, et idololatriae sanguine, morum que feritate 
bestiarum similes erant, glorificent me atque collaudent. pro 
draconibus, quos solus theodotio, ut in hebraico scriptum est, 
appellauit thannim, reliqui sirenas interpretati sunt, animalia 
portentosa, quae dulci carmine atque mortifero nauigantes scyllaeis 
canibus lacerandos praecipitabant. hoc que significat, quod uoluptati 
prius et luxuriae dediti, ad seruitutem domini conuertantur. licet 
melius sit dracones intellegi, quia iunguntur et struthiones, ut quia 
semel de bestiis solitudinis loquebatur, haec animantia poneret, quae 
deserto familiaria sunt. laudabunt autem, inquit, me, et glorificabunt 
bestiae agri, et dracones, et struthiones, quia dedi in deserto gentium 
aquas, et in ariditate nationum flumina, ut biberet populus meus, quem 
elegi mihi, siue genus meum electum, et populus quem acquisiui sanguine 
meo, ut laudes meas uirtutes que narraret.
</font></p><p><font size="2">non me inuocasti, iacob, nec laborasti in me, israel. non 
obtulisti mihi arietem holocausti tui, et uictimis tuis non glorificasti
 me. non te seruire feci in oblatione, nec laborem tibi praebui in 
thure. non emisti mihi argento calamum, et adipe uictimarum tuarum non 
inebriasti me. uerumtamen seruire me fecisti in peccatis tuis; 
praebuisti mihi laborem in iniquitatibus tuis. lxx: non modo uocaui te, 
iacob, neque laborare te feci, israel. non attulisti mihi oues 
holocausti tui, neque in uictimis tuis magnificasti me. nec seruire te 
feci in hostiis, nec laborem tibi praebui in thure, nec emisti mihi 
argento thymiama, nec adipem hostiarum tuarum concupiui; sed in peccatis
 tuis defendi te, et in iniquitatibus tuis. bestiis agri, draconibus et 
struthionibus laudantibus me, tu iacob, nequaquam me inuocare uoluisti, 
nec postea laborare, ut peccatum emendares paenitentia.
populum istum formaui mihi; laudem meam narrabit. lxx: quia sic dicit 
dominus, qui dat in mari uiam, et in aqua uehementi semitam. qui educit 
currus, et equos, et multitudinem robustissimam. sed dormierunt, et non 
resurgent: exstincti sunt quasi linum exstinctum. nolite meminisse 
priorum, et uetera ne recogitetis. ecce ego faciam noua, quae nunc 
orientur, et cognoscetis ea, et faciam in deserto uiam, et in inaquoso 
flumina. benedicent mihi bestiae agri, sirenes et filiae struthionum, 
quia dedi in deserto aquam, et flumina in inaquoso, ut bibere faciam 
genus meum electum, populum meum, quem acquisiui, ut uirtutes meas 
narret. dominus qui destruxit et abiecit babylonem, et fortissimos 
illius detraxit de potentia omnes que chaldaeos qui in fluctibus huius 
saeculi feliciter nauigabant, fecit esse captiuos. ipse in aquis 
torrentibus maris rubri reperit uiam, ut transiret populus eius de 
aegypto liberatus. siue qui dedit in mari rubro uiam, ipse et in aquis 
torrentibus iordanis fluuii reperit semitam, ut et egressio ex aegypto, 
et introitus in terram repromissionis haberet miraculum. ipse currus et 
equos et omnem exercitum pharaonis demersit in profundum, qui dormierunt
 somno perpetuo. contriti sunt et exstincti, quasi linum in breui 
temporis spatio, et in puncto atque momento. linum enim necdum igne 
correptum, pro leuitate substantiae statim exstinctum, in fauillam 
dissoluitur. igitur hoc praecipio uobis, ut inter signa mea atque 
miracula, quibus babylon urbs potentissima diruta est, et quibus in mari
 rubro atque iordane populo meo aperta est uia, nequaquam memineritis 
ueterum, quoniam in euangelio multo sum maiora facturus; quorum 
comparatione, praeterita sileri debeant. nequaquam enim ultra in mari 
rubro, sed in deserto totius mundi reperiam uiam. nec unus fluuius, siue
 fons erumpet de petra, sed multa flumina, quae non corpora ut prius, 
sed animas sitientes reficiant, et impleatur illud quod supra legimus: 
bibetis aquas de fontibus saluatoris. tunc quod numquam factum est, 
fiet, ut omnes bestiae et dracones, et struthiones qui in solitudine 
gentium morabantur, et idololatriae sanguine, morum que feritate 
bestiarum similes erant, glorificent me atque collaudent. pro 
draconibus, quos solus theodotio, ut in hebraico scriptum est, 
appellauit thannim, reliqui sirenas interpretati sunt, animalia 
portentosa, quae dulci carmine atque mortifero nauigantes scyllaeis 
canibus lacerandos praecipitabant. hoc que significat, quod uoluptati 
prius et luxuriae dediti, ad seruitutem domini conuertantur. licet 
melius sit dracones intellegi, quia iunguntur et struthiones, ut quia 
semel de bestiis solitudinis loquebatur, haec animantia poneret, quae 
deserto familiaria sunt. laudabunt autem, inquit, me, et glorificabunt 
bestiae agri, et dracones, et struthiones, quia dedi in deserto gentium 
aquas, et in ariditate nationum flumina, ut biberet populus meus, quem 
elegi mihi, siue genus meum electum, et populus quem acquisiui sanguine 
meo, ut laudes meas uirtutes que narraret. non me inuocasti, iacob, nec 
laborasti in me, israel. non obtulisti mihi arietem holocausti tui, et 
uictimis tuis non glorificasti me. non te seruire feci in oblatione, nec
 laborem tibi praebui in thure. non emisti mihi argento calamum, et 
adipe uictimarum tuarum non inebriasti me. uerumtamen seruire me fecisti
 in peccatis tuis; praebuisti mihi laborem in iniquitatibus tuis. lxx: 
non modo uocaui te, iacob, neque laborare te feci, israel. non attulisti
 mihi oues holocausti tui, neque in uictimis tuis magnificasti me. nec 
seruire te feci in hostiis, nec laborem tibi praebui in thure, nec 
emisti mihi argento thymiama, nec adipem hostiarum tuarum concupiui; sed
 in peccatis tuis defendi te, et in iniquitatibus tuis. bestiis agri, 
draconibus et struthionibus laudantibus me, tu iacob, nequaquam me 
inuocare uoluisti, nec postea laborare, ut peccatum emendares 
paenitentia.
siue auctor generis tui abraham peccasse conuincitur, quando domino 
terram repromissionis semini illius pollicente, respondit: in quo sciam 
quia possidebo eam? et interpretes, inquit, tui praeuaricati sunt in me,
 aaron et moyses ad aquam contradictionis, qui inter me et te medii 
loquebantur. et ut intellegamus non esse uiolentam expositionem, 
sequitur: et contaminaui principes sanctos, de quibus et in psalmo 
canitur: absorpti sunt iuxta petram iudices eorum. quos idcirco 
contaminasse se dicit, quod terram repromissionis non intrauerint. dedi 
que ad internecionem iacob, et israel in blasphemiam; ut nullus, praeter
 duos ex his qui de aegypto egressi erant, intraret in iudaeam; sed 
cadauera eorum iacerent in solitudine. iuxta lxx, qui addiderunt de suo:
 dic tu prior iniquitates tuas, ut iustificeris, ad paenitentiam eos 
prouocat deus, ut intellegant scelera sua atque peccata, et ueniam 
consequantur. scriptum est enim et in alio loco: iustus accusator sui 
est in principio sermonis. principes que eorum et patres dicuntur domini
 sancta uiolasse, non seruientes legi dei. sed traditiones et mandata 
hominum requirentes, propter quod periit iacob et in opprobrium datus 
est israel, eiectus de sua prouincia, et totius orbis exul atque 
peregrinus.
</font></p><p><font size="2">44. et nunc audi, iacob serue meus, et israel, quem elegi. haec 
dicit dominus, faciens et formans te ab utero auxiliator tuus. noli 
timere, serue meus iacob et rectissime quem elegi. effundam enim aquas 
super sitientem, et fluenta super aridam; effundam spiritum meum super 
semen tuum, et benedictionem meam super stirpem tuam. et germinabunt 
inter herbas, quasi salices iuxta praeterfluentes aquas. iste dicet: 
domini ego sum, et ille uocabit in nomine iacob, et hic scribet manu 
sua: domino; et in nomine israel assimilabitur. lxx: nunc autem audi, 
iacob puer meus, et israel quem elegi. ego dominus deus, qui feci te, et
 plasmaui te de uentre, adhuc habebis auxilium. noli timere, puer meus 
iacob, et dilecte israel quem elegi, adhuc ego dabo aquam in siti qui 
ambulant in inaquoso; ponam spiritum meum super semen tuum, et 
benedictiones meas super filios tuos. et orientur ut in medio aquae 
fenum, et sicut salix iuxta praeterfluentes aquas. iste dicet: dei sum 
et iste clamabit in nomine iacob. et alius scribet in manu sua: dei sum 
ego, et in nomine israel clamabit. ubi accusatur populus iudaeorum ob 
incredulitatem atque blasphemiam, absque ulla nominis dignitate, puris 
appellatur uocabulis: non me inuocasti, iacob, nec laborasti in me, 
israel; et iterum: dedi ad internecionem iacob, et israel in 
blasphemiam. ubi autem ad apostolorum chorum, qui ex iudaeis est, 
sermonem facit, iunguntur et nominum priuilegia. audi, iacob serue meus,
 et israel quem elegi; ut prima sit seruitus, secunda electio. haec 
dicit dominus, factor et formator tuus, qui ab utero auxiliatus est tui,
 ut adhuc in uentre matris plantam fratris arriperes. siue qui in 
principio nascentis ecclesiae te de persecutorum manibus conseruauit. 
noli timere crudelitatem eorum, serue meus iacob, et rectissime quem 
elegi. alio nomine israelem uocat, isurun enim uerbum hebraicum, ceteri 
euthutaton~g, siue euth�~g, id est, rectissimum, et rectum interpretati 
sunt; soli lxx dilectissimum, iungentes de suo, israel. proprie enim 
iuxta hebraeos et litterarum fidem, israel, rectus dei dicitur. uir 
autem uidens deum non in elementis, sed in sono uocis est.
unde et liber geneseos appellatur eudeis~g id est, iustorum, abraham, 
isaac et israel. noli igitur timere, iacob et israel, quia effundam 
aquas super sitientem et aridam, de qua saepe dictum est: et effundam, 
siue ponam spiritum meum super semen tuum, et benedictionem meam super 
stirpem tuam, quae ex aqua et spiritu sancto in baptismate renascetur. 
quam et in euangelio saluator promisit, dicens: qui sitit, ueniat ad me,
 et bibat. statim que infertur: hoc autem dicebat de spiritu sancto, 
quem credentes accepturi erant. comparat quoque in baptismate 
renascentes herbis uirentibus, et salici quae iuxta fluentes aquas 
oritur; et contra rerum naturam affert fructus, quae prius sterilis 
erat, uel cuius semen in cibo sumptum, steriles facit. quod quidem in 
primo psalmo legitur: et erit sicut lignum quod plantatum est secus 
decursus aquarum, quod fructus suos dabit in tempore suo, et folium eius
 non decidet. alii inter herbas et renascentes salices duplicem 
uocationem intellegunt, ut in herbis populus nationum sit; in salicibus,
 hi qui ex israel crediderunt. simul que describit uarietatem 
credentium: alius dicet, domini ego sum, qui iustitiae opera in se esse 
confidit; alius uocabit, subauditur, peccatores ad paenitentiam in 
nomine iacob; ut et ipsi supplantent uitia atque peccata. alius scribet 
manu sua: dei sum. siue ut lxx transtulerunt: scribet in manu sua: dei 
sum, ut nouo tyrocinio seruitutis christi se militem glorietur. et in 
nomine israel assimilabitur. non enim omnes ex israel, sed magna pars ex
 gentium multitudine, in nomine israel assimilabitur, ut recipiat legem 
et prophetas, omnes que gratias spiritus sancti, quae israel populo 
repromissae sunt.
</font></p><p><font size="2">haec dicit dominus rex israel, et redemptor eius dominus 
exercituum: ego primus et ego nouissimus, et absque me non est deus. 
quis similis mei? uocat et annuntiet, et ordinem exponat mihi, ex quo 
constitui populum antiquum; uentura et quae futura sunt annuntient eis. 
nolite timere, neque conturbemini; ex tunc audire te feci, et 
annuntiaui. uos estis testes mei. numquid est deus absque me, et 
formator quem ego non fecerim? plastae idoli omnes nihil sunt, et 
amantissima eorum non proderunt eis. ipsi sunt testes eorum, quia non 
uident, neque intellegunt, ut confundantur. quis formauit deum, et 
sculptile conflauit ad nihil utile? ecce omnes participes eius 
confundentur. fabri enim sunt ex hominibus, conuenient omnes, stabunt, 
et pauebunt, et confundentur simul. faber ferrarius lima operatus est; 
in prunis et in malleis formauit illud, et operatus est in brachio 
fortitudinis suae. esuriet, et deficiet, non bibet aquam, et lassescet. 
artifex lignarius extendit normam, formauit illud in runcina. fecit 
illud in angularibus, et in circino tornauit illud; et fecit imaginem 
uiri, quasi speciosum hominem habitantem in domo. succidit cedros, tulit
 ilicem, et quercum, quae steterat inter ligna saltus. plantauit pinum, 
quam pluuia nutriuit; et facta est hominibus in focum. sumpsit ex eis, 
et calefactus est; succendit, et coxit panes. de reliquo autem operatus 
est deum, et adorauit.
fecit sculptile, et curuatus est ante illud. medium eius combussit igni,
 et de medio eius carnes comedit. coxit pulmentum, et saturatus est, et 
calefactus est, et dixit: uah! calefactus sum, uidi focum. reliquum 
autem eius deum fecit, et sculptile sibi; curuatur ante illud, et adorat
 illud, et obsecrat, dicens: libera me, quia deus meus es tu. 
nescierunt, neque intellexerunt; obliti enim sunt, ne uideant oculi 
eorum, ne intellegant corde suo. non recogitant in mente sua, neque 
cognoscunt, neque sentiunt ut dicant: medium eius combussi igni, et coxi
 super carbones eius panes. coxi carnes, et comedi, et de reliquo idolum
 faciam, ante truncum ligni procidam, pars eius cinis; cor insipiens 
adorauit illud et non liberauit animam suam; neque dicet: forte 
mendacium est in dextera mea. post praedicationem apostolorum, 
uocationem gentium, saluatoris aduentum, et effusionem spiritus sancti, 
quem cunctis credentibus daturum se esse promisit, quando pro uarietate 
meritorum alius dicet, domini ego sum. alius uocabit in nomine iacob; 
alius scribet manu sua se esse domini, et cum ortus sit de infideli 
turba gentilium, in nomine assimilabitur israel, ut relictis idolis, 
unius dei cultor sit. incipit altera perikop�~g, quam totam simul 
proposuimus, ne unius sensus diuideremus continentiam. et quia 
septuaginta in hoc capitulo exceptis paucis uerbis non discrepant ab 
hebraico, nostra editione contenti sumus, qua intellecta, noscentur et 
ceterae. est autem sermo contra illius temporis idololatras, quo esaias 
propheta uentura populis nuntiabat, et arguit eos, qui dei omnipotentis 
religione contempta, simulacris ligneis inclinentur, et adorent opera 
manuum suarum. curramus ergo per singula. haec dicit dominus rex israel,
 qui in me crediturus est, et redemptor eius, qui filii mei suscipiet 
aduentum: dominus exercituum atque uirtutum, et omnipotens. hoc enim in 
hebraico sonat sabaoth. ego sum primus, et ego nouissimus, ego a~g et 
�~g; et absque me non est deus, quia puer quem elegi, in me deus est. de
 quo supra dixi: ecce puer meus, quem elegi; electus, quem suscepit 
anima mea. iudicium gentibus proferet; et in nomine eius gentes 
sperabunt. nec dicit esse se solum, sed praeter uirtutem suam atque 
sapientiam nullum esse externum deum, deorum que multorum opinionem, et 
simulacra condemnans. quis, inquit, similis mei est? uocet ea quae non 
sunt quasi sint, et exponat ordinem creaturae meae, qui cuncta ratione 
librauerim, ex quo feci hominem super terram. nec hoc solum uolo, sed 
quaero etiam scientiam futurorum. unde tu, israel, cuius et rex et 
redemptor sum, noli timere simulacra, quae esse nihil, in sina monte 
didicisti. an forsitan creator est alius, quem ego non nouerim? aut 
praeter hunc alter est mundus, qui ignoti dei monstret potentiam? neque 
uero ea solum quae fiunt, sed et illi qui faciunt, habebuntur pro 
nihili. cum que uindictae tempus aduenerit, nequaquam poterunt eos 
manuum suarum opera liberare, quae caeca et insensibilia confundunt 
artifices suos. quis enim possit hoc credere quod ascia, lima, et 
terebro malleo que formetur deus? et uel in prunis simulacra fundantur; 
uel norma, runcina, et angularibus, circino que in deos repente 
consurgant? praesertim cum fame et siti artificis, artis uilitas 
demonstretur. fit enim lignea statua, humanam exprimens speciem, et 
quanto pulchrior fuerit, tanto deus putatur augustior.
ponitur in fano, et aeterno clauditur carcere, quae longo tempore creuit
 in saltibus, et pro uarietate arborum, cedrus et ilex et quercus uel 
pinus fuit. mirum que in modum segmenta eius atque rasurae mittuntur in 
focum, ut calefaciant artificem dei, et coquant diuersa pulmenta. pars 
autem altera formatur in deum, ut opere completo, adoret illam factor 
suus, et operis sui imprecetur auxilium. nec intellegit, uel recogitat, 
immo nec carnis, nec mentis aspicit oculis, quod non possit esse deus, 
cuius pars igne combusta est; nec hominis manu fieri diuina maiestas. 
plenius que super irrisione idolorum propheticus sermo contexitur, quae 
facilis intellegentiae sunt, nec laciniosam, immo superfluam 
expositionem desiderant. super quo et flaccus scribit in satyra, 
deridens simulacra gentium.
</font></p></dd><dd><font size="2">olim truncus eram ficulnus, inutile lignum:
</font></dd><dd><font size="2">cum faber incertus scamnum faceret ne priapum.
</font></dd><dd><font size="2">maluit esse deum: deus inde ego, furum auium que,
</font></dd><dd><font size="2">maxima formido.
<br />quidquid autem de idolis dictum est, potest referri, et ad hereseon 
principes, qui simulacra dogmatum suorum atque mendacii, artifici corde 
componunt, et uenerantur ea quae a se sciunt esse simulata. nec sufficit
 eis error proprius, nisi simplices quosque eorum adoratione deceperint.
 qui quaestum putant esse pietatem, et deuorant domos uiduarum, 
abutentes que uulgi imperitia, ita arte dialectica, quasi ascia et 
terebro, lima et runcina formant deum suum, et cudunt malleo, atque 
inaurant sermonis rhetorici uenustate: quorum deus uenter est, et gloria
 in confusione eorum.
</font><p><font size="2">memento horum, iacob et israel, quoniam seruus meus es tu. formaui 
te, seruus meus es tu, israel, ne obliuiscaris mei. deleui ut nubem 
iniquitates tuas, et quasi nebulam peccata tua. reuertere ad me quoniam 
redemi te. laudate, caeli, quoniam fecit dominus; iubilate, extrema 
terrae, resonate, montes, laudationem, saltus et omne lignum eius; 
quoniam redemit dominus iacob, et israel glorificabitur. lxx: memento 
horum, iacob et israel, quoniam puer meus es tu. formaui te puerum meum;
 et tu, israel, ne obliuiscaris mei. ecce enim deleui sicut nubem 
iniquitates tuas; et sicut caliginem peccata tua. reuertere ad me, et 
redimam te. laetamini, caeli, quoniam misertus est deus israelis. canite
 tuba, fundamenta terrae, clamate, montes, laetitiam; colles et omnia 
ligna quae in eis sunt, quoniam redemit deus iacob; et israel inclutus 
erit. cum haec se ita habeant, et idola hominum scias esse figmenta, o 
iacob, et puer meus israel, ne obliuiscaris creatoris tui, tibi que ipsi
 iniuriam facias, ut incurueris operi manuum tuarum. quae quia in 
aduentu pueri mei, quem elegi, penitus destruenda sunt; propterea tota 
mentis auiditate cognosce, quod sicut nubes, caligo et nebula, uel solis
 calore dissoluitur, uel uento raptante tenuatur. ita iniquitates tuas, 
et uniuersa peccata, quibus prius me offenderas, dissolui faciam. tu 
tantum reuertere ad me, et age paenitentiam, quia redimendus es pretioso
 sanguine. quod si feceris, scias in salute tua caelos terram que 
laetari, et omnia elementa concinere. siue angelos qui morantur in 
caelis, et alias potestates, quibus terrae fundamenta portantur. uel 
certe apostolos et prophetas, de quibus loquebatur et apostolus: 
aedificati super fundamentum apostolorum et prophetarum. montes quoque 
et siluae, siue colles, qui pro uarietate uirtutum prima et media loca 
et ultima possederunt, iubentur iubilare, et tuba canere, scientes quod 
redemerit dominus iacob, et in israel conuersione laetetur, siue ipse 
israel ab errore conuersus, inclutus fiat.
</font></p><p><font size="2">haec dicit dominus redemptor tuus, et formator tuus ex utero: ego
 sum dominus faciens omnia, extendens caelos solus, stabiliens terram, 
et nullus me cum. irrita faciens signa diuinorum, et hariolos in furorem
 uertens; conuertens sapientes retrorsum, et scientiam eorum stultam 
faciens. suscitans uerbum serui sui, et consilium nuntiorum suorum 
complens. qui dico hierusalem: habitaberis, et ciuitatibus iudae; 
aedificabimini, et deserta eius suscitabo. qui dico profundo: desolare, 
et flumina tua arefaciam. qui dico cyro: pastor meus es, et omnem 
uoluntatem meam complebis. qui dico hierusalem: aedificaberis; et 
templo: fundaberis. lxx: sic dicit dominus qui redemit te, et formans te
 ex utero. ego dominus, qui compleo omnia. extendi caelum solus, et 
firmaui terram. quis alius dissipauit signa pythonum, et diuinationes de
 corde? qui auerto prudentes retrorsum, et consilium eorum stultum 
facio. et statuo uerbum pueri mei, et consilium angelorum eius uerum 
probo. qui dico hierusalem, habitaberis; et ciuitatibus iudae: 
aedificabimini, et deserta illius orientur. qui dico abysso, 
desolaberis, et flumina tua arefaciam. qui dico cyro, ut sapiat, et 
omnes uoluntates meas faciat; qui dico ierusalem, aedificaberis; et 
domum sanctam meam fundabo. destructis idolis et iniquitatibus israel, 
peccatis que deletis, quando omnis simul creatura gaudebit; et iuxta 
euangelii fidem, super paenitentia peccatorum angeli laetabuntur in 
caelis, describitur potentia dei, quod nequaquam ei grande sit redimere 
iacob, et israel instaurare cor rectum, quem formauit ex utero. et si 
hoc alicui non paruum uideatur, non sit illi difficile qui extenderit 
caelos solus. iuxta quod alibi legitur: qui extendit caelum quasi 
pellem. non quo filius excludatur ab extensione caelorum: omnia enim per
 ipsum facta sunt; et sine ipso factum est nihil, quod factum est; sed 
quo, ut saepe diximus, per hanc sententiam excludantur idola. nam et in 
prouerbiis salomonis ex persona christi dei uirtutis dei que sapientiae 
dicitur: quando parabat caelum, ego eram cum eo. ipse enim dixit, et 
facta sunt, ipse mandauit, et creata sunt. et: uerbo domini caeli 
firmati sunt, et spiritu oris eius uirtus eorum. haec frequenter 
ingerimus, ne ulla blasphemandi christum haereticis occasio relinquatur.
 in stabilitate quoque terrae, quando illius fundamenta solidabat, 
nullus erat cum deo, praeter eum qui erat in eo. iste igitur tantus ac 
talis, cum praefiniti mysterii tempus aduenerit, ut cuncta idola 
destruantur, et dei solius notitia praedicetur in mundo, omnia uaticinia
 diuinorum, et pythonum, et hariolorum signa atque portenta, quibus 
humanum deceperunt genus, destruet atque subuertet. et sapientiam 
philosophorum, quae et ipsa erroris pars maxima est, stultam esse 
monstrabit, dum nequaquam humanis cogitationibus, dei probantur 
comprehendisse sapientiam. qui etiam uerbum pueri, siue serui sui, de 
quo supra diximus, et consilium nuntiorum eius, rebus explebit. 
apostolorum scilicet omnium que doctorum, qui uoluntatem magistri sui 
gentibus nuntiabunt. ipse ergo qui est tanta facturus, cuius potentiam 
breui sermone descripsi, etiam ad hierusalem, quae destruenda erit a 
babyloniis, nunc dicit antequam destruatur, quod rursum habitetur a 
populis; et ciuitatibus iudaeae, quod instaurentur, qui et solitudines 
illius suscitabit, ut omnia cultoribus impleantur.
qui igitur dicit hierusalem et iudaeae et desertis eius, quod habitetur 
et aedificetur et suscitetur, hic dicit profundo siue abysso, id est, 
babyloni, desolare et flumina tua arefaciam, omnem regum potentiam. siue
 quia profundum et abyssum dixerat, recte per translationem, et flumina 
posuit, de quibus et psalmista decantat: super flumina babylonis ibi 
sedimus et fleuimus. et qui hierusalem instaurat, et babylonem destruit.
 dicit quoque cyro regi persarum, qui primus destruxit babylonem atque 
chaldaeos: pastor meus es, siue ut septuaginta transtulerunt, ut sapiat.
 cuius differentiae causa manifesta est. uerbum enim hebraicum roi si 
per res litteram legamus, intellegitur pastor meus; si per daleth, 
sciens uel intellegens meus, quarum similitudo paruo apice distinguitur,
 ac per hoc saepe confunditur. scriptum est in esdrae principio, quod ad
 edictum cyri regis persarum atque medorum, populi israel sit laxata 
captiuitas, et remissi in hierusalem, qui redire uoluerunt sub zorobabel
 filio salathiel, et iesu filio iosedec sacerdote magno. huic enim 
dominus inspirauit ut suam faceret uoluntatem, et illius praecepta 
compleret. signanter que addidit: qui dico hierusalem, aedificaberis, et
 templo, fundaberis. sub cyro enim iussum est, ut aedificaretur 
hierusalem et templum, cuius tantum illo uiuente iacta sunt fundamenta. 
ceterum sub dario, anno illius secundo, prophetantibus aggaeo et 
zacharia, templum aedificari coeptum est.
</font></p><p><font size="2">45. haec dicit dominus christo meo cyro, cuius apprehendi 
dexteram, ut subiciam ante faciem eius gentes, et dorsa regum uertam, et
 aperiam coram eo ianuas; et portae non claudentur. ego ante te ibo, et 
gloriosos terrae humiliabo; portas aereas conteram, et uectes ferreos 
confringam. et dabo tibi thesauros absconditos, et arcana secretorum, ut
 scias quia ego dominus, qui uoco nomen tuum, deus israel. propter 
seruum meum iacob, et israel electum meum, et uocaui te nomine tuo. 
assimilaui te, et non cognouisti me. ego dominus, et non est amplius; 
extra me non est deus. accinxi te, et non cognouisti me. ut sciant hi, 
qui ab ortu solis, et qui ab occidente, quoniam absque me non est. ego 
dominus, et non est alter. formans lucem, et creans tenebras; faciens 
pacem, et creans malum. ego dominus faciens omnia haec. scio in hoc 
capitulo non solum latinorum, sed et graecorum plurimos uehementer 
errare, existimantium scriptum esse: sic dicit dominus christo meo 
domino; ut intellegatur, iuxta illud quod alibi legimus: pluit dominus a
 domino. et: dixit dominus domino meo. neque enim kuri�i~g, quod dominum
 sonat, sed cyro dicitur, qui hebraice appellatur chores, regi persarum,
 qui babylonem chaldaeos que superauit. et iunctis medis, agitator 
bigae, id est, cameli et asini, supra legitur. iste appellatus est 
christus, id est, unctus domini, quod erat insigne apud hebraeos regiae 
potestatis, ut quomodo apud nos diadema et purpura solis imperatoribus 
datur. sic apud hebraeos regnaturi perfundebantur unguento. unde et saul
 christus domini dicitur. et in psalmis legimus: nolite tangere christos
 meos; et in prophetis meis nolite malignari.
huius dexteram apprehendit et tenuit, ut nullus fortitudini eius ualeret
 resistere. legamus xenophontis octo librorum cyri maioris historiam, et
 prophetiam esaiae cernemus expletam. quae enim ciuitas illi non patuit?
 quis non regum terga subiecit? qui muri prius inexpugnabiles, non 
illius obsidione subuersi sunt? unde ad ipsum cyrum deus apostropham 
facit: dedi tibi thesauros, et absconditas opes cunctarum urbium; ut qui
 prius colebas idola, beneficiis unum sentires deum, praesertim cum 
scias, multo antequam nascereris tuum nomen esse praedictum. quod quidem
 et iosephus in undecimo iudaicae antiquitatis uolumine refert, legisse 
cyrum ab esaia de se certo uaticinatum nomine, et idcirco iudaeos quasi 
dei familiares plurimum dilexisse. haec autem, inquit, tribui tibi 
propter iacob seruum meum, et israel electum meum, et uocaui te nomine 
tuo, sicut uocaui abraham, isaac et iacob; et multo ante praedixi, ut 
isaac et iosiam; ne putareris ille esse christus, cui assimilatus es, et
 in cuius typo et imagine praecessisti. tu autem non cognouisti me, id 
est: simulacra coluisti, non deum. accinxi te fortitudine; multarum 
gentium feci esse uictorem, et non cognouisti auxiliatorem tuum. in quo 
loco satis mirari nequeo, quae stultitia sit legentium; ut haec ad 
christum referant, per quem mundus reconciliatus est deo. ego, ait, 
dominus, et non est amplius extra me. praeter sermonem quippe atque 
rationem uirtutem que meam et sapientiam, quae in me est, nullus est 
alter deus. et haec feci, ut ab oriente et occidente omnis orbis 
agnoscat, nullum esse alium absque me deum. ego dominus, et non est 
alter. pater enim in filio, et filius in patre. qui loquitur in 
euangelio: ego et pater unum sumus. et in esdrae uolumine positum est, 
scripsisse cyrum ad omnes gentes, nullum esse deum, nisi solum deum 
israel. siue ita intellegendum, quod captiuorum laxatio, et dei in 
populum suum clementia, cunctis gentibus deum fecerit notiorem. qui 
igitur tibi dedi fortitudinem, et deus solus sum, ipse res inter se 
contrarias facio, lucem et tenebras, id est, diem et noctem. pacem et 
malum, hoc est, otium et bellum, per quae significat et iratum fuisse se
 populo suo, quando tenebras captiuitatis, mala que sustinuit 
seruitutis. et rursum misertum, quando remissi in patriam, pacem et 
gaudium receperunt. quomodo enim luci contrariae tenebrae sunt; ita paci
 contrarium bellum est. unde confundatur haeresis, quae malorum 
arbitratur conditorem deum. cum hic malum non contrarium bono, sed pro 
afflictione ponatur et bello, secundum illud quod in euangelio scriptum 
est: sufficit diei malitia sua. possumus iuxta tropologiam haec et de 
ecclesiastico uiro dicere, cui deus dedit sermonem atque sapientiam, ut 
omnes sectas contrarias ueritati sua disputatione subuertat. sicut et de
 stephano sancta scriptura commemorat, quod nullus potuerit resistere 
sapientiae eius, et ut reges, id est, patriarchas singularum haereseon, 
suae subiciat potestati. et aperiat atque confringat, quod prius 
uidebatur dialectica arte conclusum; et in medium proferat arcana 
haereticorum, superans eos atque conuincens, ut christi secreta 
cognoscant, in quo sunt omnes thesauri sapientiae et scientiae 
absconditi. istiusmodi uirum uocat deus ex nomine suo, quia defensor est
 pueri eius iacob, et electi illius israel. hunc suscipit, et assimilat 
sermoni suo, qui cauere debet ne suum putet esse quod loquitur, sed 
omnia ad datoris referat gloriam; ne et ipse mereatur audire: accinxi 
te, et non cognouisti me. cum enim instructus armatura apostoli, omnes 
docuerit non esse alium deum nisi unum, qui sit iacob et israel deus.
confundetur marcion, duos deos intellegens, unum bonum, et alium iustum;
 alterum inuisibilium, alterum uisibilium conditorem. e quibus prior 
lucem faciat, secundus tenebras; ille pacem, hic malum; cum utrumque pro
 diuersitate meritorum unus deus idem que condiderit.
</font></p><h3><a name="TOC-LIBER-13"></a><font size="2">LIBER 13</font></h3>
<p><font size="2">multi casus opprimunt nauigantes. si uehementior flauerit uentus, 
tempestas formidini est. si aura moderatior summa iacentis elementi 
terga crispauerit, piratarum insidias pertimescunt. atque ita fit, ut 
fragili animae ligno creditae, aut metuant periculum, aut sustineant, 
quorum utrumque altero grauius est, uel mortem timere perpetuo, uel quam
 timueris sustinere. hoc mihi in esaiae pelago nauiganti accidere uideo;
 dum enim inoffenso cursu uela tenduntur, et securis nautarum manibus, 
sulcans aequoris campos carina delabitur, subitus languoris turbo 
consurgens, tantis undarum molibus et collisorum inter se fluctuum 
fragore resonante, pauida amicorum corda perterruit, ut dicere 
cogerentur: magister, saluos nos fac, perimus. quamobrem, eustochium, in
 toto orbe terrarum unicum nobilitatis et uirginitatis exemplum, non 
sileat pupilla oculi tui; clama que in corde: abba pater. et cum 
psalmista loquere: exsurge, ut quid dormis, domine? ut iniunctum in 
esaiam opus, te orante, et christo miserante perficiam. iam enim tertius
 decimus explanationum liber cuditur, qui necdum peruenit ad calcem. et 
interim donec misericors et miserator dominus, patiens et multarum 
miserationum, reddat pristinam sanitatem, hanc praefatiunculam 
tumultuario sermone dictaui; ut quae habentur, in schedulis 
describantur; et plena emendatio lectoris iudicio reseruetur.
</font></p><p><font size="2">rorate, caeli, desuper, et nubes pluant iustum; aperiatur terra, 
et germinet saluatorem, et iustitia oriatur simul. ego dominus creaui 
eum. lxx: laetetur caelum desuper, et nubes spargant iustitiam; germinet
 terra, et oriatur misericordia, et iustitiam germinet simul; ego 
dominus qui creaui te. duplex huius loci interpretatio est. quidam enim 
putant haerere cum superioribus quae dicuntur, et cyro rege laxante 
captiuos, caelum terram que laetari: met�numik�s~g, pro eo quid est, 
illos qui in caelo morantur et terra. alii a superioribus separant et 
proprium capituli huius uolunt esse principium, ac de aduentu domini 
prophetari, quod imperetur, nubibus, de quibus supra scriptum est: 
mandabo nubibus ne pluant super eam imbrem, id est, uineam israel. et ad
 quas peruenit ueritas dei, ut pluant mundo iustum siue iustitiam; terra
 que aperiatur et germinet saluatorem. de qua et in psalmis canitur: 
ueritas de terra orta est, et iustitia de caelo prospexit; siue iuxta 
lxx: terra misericordiam et iustitiam pariter germinauit, ut et 
peccatores misericordiam, et iusti praemia consequantur. quod que 
sequitur: ego dominus creaui eum, uel: ego dominus qui creaui te, non 
scandalizabitur ad nomen creaturae, qui illum uermem ac seruum et 
germinatum legerit esse de terra.
</font></p><p><font size="2">uae qui contradicit fictori suo: testa de samiis terrae. numquid 
dicit lutum figulo suo, quid facis; et opus tuum absque manibus est? uae
 qui dicit patri, quid generas; et mulieri, quid parturis? haec dicit 
dominus, sanctus israel plastes eius. uentura interrogate me super 
filios meos, et super opus manuum mearum mandastis mihi. ego feci 
terram, et hominem super eam creaui ego; manus meae tetenderunt caelos; 
et omni militiae eorum mandaui. ego suscitaui eum ad iustitiam; et omnes
 uias eius dirigam. ipse aedificabit ciuitatem meam; et captiuitatem 
meam dimittet, non in pretio neque in muneribus, dicit dominus 
exercituum. lxx: quid melius feci quam lutum figuli? numquid arans 
arabit terram?
numquid dicet lutum figulo, quid facis, quoniam non operaris, nec habes 
manus? uae qui dicit patri, quid generas; et matri, quid parturis? sic 
enim dicit dominus deus, sanctus israel, qui fecit uentura. interrogate 
me de filiis meis, et de operibus manuum mearum mandate mihi. ego feci 
terram, et hominem super eam. ego manu mea firmaui caelum; ego omnibus 
stellis mandaui. ego suscitaui eum cum iustitia regem: omnes uiae illius
 rectae. ipse aedificabit ciuitatem meam, et captiuitatem populi mei 
conuertet; non cum pretio neque cum muneribus, dixit dominus deus 
sabaoth. qui ad cyri personam uolunt referre quae dicta sunt, sic locum 
istum interpretantur. me ingentia pollicente, quod propter reuersionem 
populi mei in iudaeam, omnia cyro regna substernam. uae ei qui 
incredulus est, et non putat uentura quae dico, quasi si lutum et testa 
confracta calumnietur figulum suum, quare facta, uel cur ita facta sit; 
et opus contra artificis loquatur manus. et patrem ac matrem calumnietur
 filius, cur in terram naturae lege profusus sit. cum igitur ego dominus
 sanctus israel plasmauerim cyrum, et mea iussione generatus sit, 
superfluum facitis ambigere de futuris; quin potius nosse debetis, quod 
filios meos, populum israel, et opus manuum mearum, non uestro arbitrio,
 sed mea uoluntate dispensem, ut qui prius eis tenebras et malum creaui,
 nunc lucem et pacem tribuam. ego enim sum deus, qui non in uacuum 
creaui terram; ut esset deserta et squalida, sed ut homines habitarent 
in ea. ego extendi siue firmaui caelos, ut angelorum essent habitaculum.
 stellarum que eos uarietate distinxi; et imperaui singulis quo 
currerent ordine, et dierum ac mensium annorum que diuersa spatia 
complerent. qui igitur caelum feci et terram, quid magnum est, si unum 
regem creauerim, qui mea mandata conseruet; et omnes uias illius 
dirigam? ipse enim iussurus est, ut aedificetur ciuitas mea hierusalem, 
et captiui redeant in iudaeam. non ob pretium, neque munera, sed ob meam
 uoluntatem, dicit dominus deus exercituum. qui autem coeptam ad 
christum refert intellegentiam, sic explanationis suae uerba moderatur: 
uae eis qui contradicunt deo, et christum non putant esse uenturum; 
quasi lutum et testa de testis contradicat figulo suo. uae qui dicit 
omnipotenti patri: quare generas filium? et mulieri sanctae mariae: quid
 parturis? de qua scribit et apostolus: quod christus factus sit de 
muliere, factus que sub lege. haec ergo dicit dominus sanctus israel, 
qui plasmauit in utero uirginali saluatorem, dicens per gabrielem: 
spiritus sanctus ueniet super te; et uirtus altissimi obumbrabit tibi 
quod autem nascetur in te sanctum, uocabitur filius dei. interroget me 
testa, et futurorum secreta perquirat. et praecipiat mihi, quomodo 
adoptiuos filios, qui in meum filium credituri sunt, debeam regenerare. 
dicit et euangelista ioannes: quotquot eum receperunt, dedit eis 
potestatem filios dei fieri. sin autem ego feci terram, ut habitaretur 
ab hominibus, et caelos extendi desuper, et eos astrorum uarietate 
decoraui, ut morarentur in terra cultores dei, quid mirum si filium 
meum, iustum regem miserim mundo, siue ab inferis suscitauerim, cuius 
omnes uiae rectae sunt? peccatum enim non fecit, nec dolus inuentus est 
in ore eius. qui aedificet ciuitatem meam super petram, aduersum quam 
portae inferi non praeualeant, et quae in monte posita, latere non 
possit. daemoniacis que prius uinculis alligatos, omnes dimittat 
liberos, non in pretio neque in muneribus; gratis enim salui facti 
sumus, audientibus apostolis atque facientibus: gratis accepistis, 
gratis date.
nonnulli haec ad zorobabel referunt, qui eduxit captiuos de babylone, et
 aedificauit ciuitatem, et exstruxit templum, prophetantibus aggaeo et 
zacharia, atque dicentibus: manus zorobabel fundauerunt domum istam, et 
manus eius complebunt eam. sed nos rectius dicimus et uerius, nec cyrum 
aedificasse ciuitatem quae postea exstructa est sub neemia, nec omnes 
uias eius fuisse directas. cui supra dictum est: assumpsi, et accinxi 
te: et non cognouisti me; et zorobabel statum, qui sub nutu ac potestate
 medorum fuit atque persarum, omnia quae dicuntur excedere. neque enim 
zorobabel exstruxit ciuitatem, nec captiuitatem dimisit, nec rex 
appellari potest, qui sub aliis uiuens regibus, hoc nomine caruit. quid 
sibi autem uelint septuaginta, qui in principio huius capituli 
transtulerunt: quid melius feci quam lutum figuli? numquid qui arat, 
arabit terram? scire non ualeo: nisi forte theodotionis sequar 
editionem, qui pro hoc posuit: uae ei qui contendit contra factorem 
suum, arans arantes terram; quod scilicet uulneret in paenitentia corda 
mortalium, et in morem sulcorum ea subruat atque subuertat. sed et haec 
friuola interpretatio est. porro quod figulus, hoc est, creator noster 
et factor appelletur deus, et apostolus paulus in epistola loquitur ad 
romanos: numquid dicit figmentum ei qui se finxit; quid me fecisti sic? 
an non habet potestatem figulus luti, ex eadem massa facere, aliud 
quidem uas in honorem, aliud uero in contumeliam? et in hieremia 
prolixius scribitur, qui narrat post cetera: descendi in domum figuli, 
et ecce ipse faciebat opus in rota, et dissipatum est uas quod faciebat 
in manibus suis. rursum que fecit ex eodem luto aliud uas, sicut placuit
 in conspectu eius. et factus est sermo domini ad me dicens: si non 
possum sicut iste figulus facere uos domus israel, dicit dominus? ecce 
sicut lutum in manu figuli; sic uos estis in manibus meis domus israel. 
illud que quod scriptum est: ego omnibus stellis praecepi, occasionem 
quibusdam tribuit, quod astra rationalia sint, et animam sensum que 
habeant. neque enim, aiunt, praeciperet, nisi intellegentibus. non 
recordantes quod et in iona scriptum sit: praecepit dominus spiritui 
comburenti. et rursum: praecepit uermi matutino. et quod in euangelio 
saluator uentos et mare increpauerit, in quibus sensum atque rationem 
non esse, perspicuum est.
</font></p><p><font size="2">haec dicit dominus: labor aegypti, et negotiatio aethiopiae, et 
sabaim uiri sublimes ad te transibunt, et tui erunt. post te ambulabunt,
 uincti manicis pergent; et te adorabunt, te que deprecabuntur. tantum 
in te est deus, et non est absque te deus. uere tu es deus absconditus, 
deus israel, saluator. confusi sunt, et erubuerunt omnes; simul abierunt
 in confusionem fabricatores errorum. israel saluatus est in domino 
salute aeterna; non confundemini, et non erubescetis usque in saeculum 
saeculi. lxx: sic dicit dominus sabaoth: laborauit aegyptus, et 
negotiatio aethiopum et sabaim. uiri excelsi ad te transibunt, et tui 
erunt serui, et te sequentur uincti manicis, et transibunt ad te, et 
adorabunt te, et in te orabunt, quoniam in te deus est, et non est deus 
absque te. tu enim deus es, et nesciebamus. deus israel saluator; 
confundantur et erubescant omnes aduersarii eius, et ambulent in 
confusione. innouamini ad me insulae israel saluatur a domino salute 
aeterna; non confundentur neque erubescent usque in aeternum. et in hoc 
loco qui sequuntur historiam, dicunt aegyptum, et aethiopes gentes que 
sabaim, quae trans aethiopiam sunt, seruisse cyro, et ei gentes ultimas 
fuisse subiectas; atque ex mirabili intellexisse uictoria, quod in eo 
esset deus, et non esset alius praeter eum qui in illo habitaret deus.
sed hoc quod sequitur: uere tu es deus absconditus, deus israel 
saluator, quomodo possit cyri personae iungere, non intellego. nisi 
forte theodotionis utantur editione, qui transtulit: in te est fortis, 
et non est alius praeter eum deus; propterea tu fortis absconditus deus 
israel saluator. quocumque se uerterint, non ualebunt laqueos ueritatis 
effugere. fac enim esse in cyro deum, et non esse alium praeter eum qui 
sit in cyro deus, quomodo cyri personae dici conueniet: uere tu es deus 
absconditus, deus israel saluator? ergo deus in quo est deus, dominus 
noster iesus christus rectius intellegitur et uerius, qui in euangelio 
loquitur: ego et pater unum sumus. qui deus appellatur absconditus 
propter assumpti corporis sacramentum, et deus israel saluator, quod 
interpretatur iesus. hic enim iuxta angelum gabrielem saluabit populum 
suum. confusi sunt et erubuerunt omnes simul: scribae uidelicet et 
pharisaei. et abierunt in confusionem fabricatores erroris, qui in toto 
mundo disseminauere mendacium, ut eum dicerent ab apostolis furto esse 
sublatum. israel autem saluatus in domino salute aeterna, apostolorum 
intellegitur chorus, et hi qui per apostolos crediderunt. unde dicitur 
ad eos: non confundemini neque erubescetis, non solum in praesenti 
saeculo, sed et in futuro. seruisse autem ei aegyptum et aethiopas et 
sabaim, excelsos uiros atque sublimes, nemo dubitat, cum ei mundum 
uideat esse subiectum, et ex paucarum nomine nationum, quae habitant in 
extremis finibus terrae, cunctos caelorum cardines, et omnia terrae 
litora ei creditura perspiciat. unde pulchre quasi laborantibus in 
errore idololatriae, cessare labor aegypti nominatur. nulla enim gens 
ita idololatriae dedita fuit, et tam innumerabilia portenta uenerata 
est, quam aegyptus, de qua supra legimus: ecce dominus ascendet super 
nubem leuem, et ingredietur aegyptum, et mouebuntur simulacra aegypti a 
facie eius, et cor aegypti tabescet in medio eius. porro quod in 
septuaginta additum est: innouamini ad me, insulae, sic exponere 
possumus, ut dicamus ecclesias de gentibus congregatas innouari in 
christo, appellari insulas, quod persecutorum rabiem procellas que 
sustineant, et fundatae super petram, nulla turbinum mole quatiantur. 
hebraei stulta contentione nituntur asserere, usque ad eum locum ubi 
legitur: tantum in te est, deus, et non est absque te, deus, uel ad 
hierusalem, uel ad cyrum dici. hoc autem quod sequitur: uere tu es deus 
absconditus, deus israel saluator, subito ad omnipotentem deum 
apostropham fieri, cum etiam stultis perspicuum sit, unum contextum esse
 sermonis, nec posse sensum diuidi qui in ipso narrationis ordine et 
ratione coniunctus est.
</font></p><p><font size="2">quia haec dicit dominus, creans caelos, ipse deus formans terram,
 et faciens eam, ipse plastes eius; non in uanum creauit eam, ut 
habitetur formauit illam. ego dominus, et non est alius. non in 
abscondito locutus sum, in loco terrae tenebroso. non dixi semini iacob:
 frustra quaerite me. ego dominus loquens iustitiam, annuntians recta. 
congregamini, et uenite, et accedite simul, qui saluati estis ex 
gentibus; nescierunt qui leuant lignum sculpturae suae; et rogant deum 
non saluantem. annuntiate, et uenite, et consiliamini simul; quis 
auditum fecit hoc ab initio, ex tunc praedixit illud? numquid non ego 
dominus, et non est ultra deus absque me? deus iustus et saluans non est
 praeter me. conuertimini ad me, et salui eritis, omnes fines terrae, 
quia ego deus, et non est alius. in memetipso iuraui; egredietur de ore 
meo iustitiae uerbum, et non reuertetur. quia mihi curuabunt omnia 
genua, et iurabit omnis lingua. ergo in domino dicet: meae sunt 
iustitiae et imperium; ad eum uenient, et confundentur omnes qui 
repugnant ei.
sed hoc quod sequitur: uere tu es deus absconditus, deus israel 
saluator, quomodo possit cyri personae iungere, non intellego. nisi 
forte theodotionis utantur editione, qui transtulit: in te est fortis, 
et non est alius praeter eum deus; propterea tu fortis absconditus deus 
israel saluator. quocumque se uerterint, non ualebunt laqueos ueritatis 
effugere. fac enim esse in cyro deum, et non esse alium praeter eum qui 
sit in cyro deus, quomodo cyri personae dici conueniet: uere tu es deus 
absconditus, deus israel saluator? ergo deus in quo est deus, dominus 
noster iesus christus rectius intellegitur et uerius, qui in euangelio 
loquitur: ego et pater unum sumus. qui deus appellatur absconditus 
propter assumpti corporis sacramentum, et deus israel saluator, quod 
interpretatur iesus. hic enim iuxta angelum gabrielem saluabit populum 
suum. confusi sunt et erubuerunt omnes simul: scribae uidelicet et 
pharisaei. et abierunt in confusionem fabricatores erroris, qui in toto 
mundo disseminauere mendacium, ut eum dicerent ab apostolis furto esse 
sublatum. israel autem saluatus in domino salute aeterna, apostolorum 
intellegitur chorus, et hi qui per apostolos crediderunt. unde dicitur 
ad eos: non confundemini neque erubescetis, non solum in praesenti 
saeculo, sed et in futuro. seruisse autem ei aegyptum et aethiopas et 
sabaim, excelsos uiros atque sublimes, nemo dubitat, cum ei mundum 
uideat esse subiectum, et ex paucarum nomine nationum, quae habitant in 
extremis finibus terrae, cunctos caelorum cardines, et omnia terrae 
litora ei creditura perspiciat. unde pulchre quasi laborantibus in 
errore idololatriae, cessare labor aegypti nominatur. nulla enim gens 
ita idololatriae dedita fuit, et tam innumerabilia portenta uenerata 
est, quam aegyptus, de qua supra legimus: ecce dominus ascendet super 
nubem leuem, et ingredietur aegyptum, et mouebuntur simulacra aegypti a 
facie eius, et cor aegypti tabescet in medio eius. porro quod in 
septuaginta additum est: innouamini ad me, insulae, sic exponere 
possumus, ut dicamus ecclesias de gentibus congregatas innouari in 
christo, appellari insulas, quod persecutorum rabiem procellas que 
sustineant, et fundatae super petram, nulla turbinum mole quatiantur. 
hebraei stulta contentione nituntur asserere, usque ad eum locum ubi 
legitur: tantum in te est, deus, et non est absque te, deus, uel ad 
hierusalem, uel ad cyrum dici. hoc autem quod sequitur: uere tu es deus 
absconditus, deus israel saluator, subito ad omnipotentem deum 
apostropham fieri, cum etiam stultis perspicuum sit, unum contextum esse
 sermonis, nec posse sensum diuidi qui in ipso narrationis ordine et 
ratione coniunctus est. quia haec dicit dominus, creans caelos, ipse 
deus formans terram, et faciens eam, ipse plastes eius; non in uanum 
creauit eam, ut habitetur formauit illam. ego dominus, et non est alius.
 non in abscondito locutus sum, in loco terrae tenebroso. non dixi 
semini iacob: frustra quaerite me. ego dominus loquens iustitiam, 
annuntians recta. congregamini, et uenite, et accedite simul, qui 
saluati estis ex gentibus; nescierunt qui leuant lignum sculpturae suae;
 et rogant deum non saluantem. annuntiate, et uenite, et consiliamini 
simul; quis auditum fecit hoc ab initio, ex tunc praedixit illud? 
numquid non ego dominus, et non est ultra deus absque me? deus iustus et
 saluans non est praeter me. conuertimini ad me, et salui eritis, omnes 
fines terrae, quia ego deus, et non est alius. in memetipso iuraui; 
egredietur de ore meo iustitiae uerbum, et non reuertetur. quia mihi 
curuabunt omnia genua, et iurabit omnis lingua. ergo in domino dicet: 
meae sunt iustitiae et imperium; ad eum uenient, et confundentur omnes 
qui repugnant ei.
filius enim non absque eo, sed in eo deus est. pulchre que iungit: deus 
iustus, nequaquam unius gentis, sed uniuersi mundi, cui loquitur: 
conuertimini ad me, et salui eritis, omnes fines terrae; impleto illo 
quod pater filio repromisit: postula a me, et dabo tibi gentes 
hereditatem tuam, et possessionem tuam terminos terrae. iurat que per 
semetipsum, quoniam sententia oris sui, et uerbum quod semel protulit 
super salute gentium, nequaquam irritum fiat; sed repromissio eius opere
 compleatur, dicentis supra: conuertimini ad me, et salui eritis, omnes 
fines terrae. iurat autem secundum apostolum, ut per duas res immobiles,
 in quibus impossibile est mentiri deum, firmam consolationem habeamus; 
sed et hoc iurat, quod idolis derelictis, omne genu ei flectatur, 
caelestium, terrestrium, et infernorum, et omnis per illum iuret lingua 
mortalium. in quo perspicue significatur populus christianus. moris est 
enim ecclesiastici christo genu flectere, quod iudaei, mentis superbiam 
demonstrantes, omnino non faciunt. sed et omnis lingua cunctarum gentium
 barbararum, non in synagogis, sed in christi ecclesiis confitetur deum.
 omnis autem lingua christum confitens, in domino loquetur, et dicet: 
meae sunt iustitiae, et meum est imperium, non populi iudaeorum. ad eum 
cunctae gentes uenient, et confundentur qui prius illius euangelio 
repugnabant; et iustificabitur atque laudabitur omne semen israel, 
quorum praedicatio et sementis fertilissima in toto orbe uberrimos 
attulit fructus. siue iuxta septuaginta omnis lingua iurans et confitens
 deum, dicet quod iustitia et gloria totius orbis ad eum ueniat, et 
confundantur iudaei, qui se ab eo separant. hi autem qui de stirpe 
filiorum israel orti sunt, et qui de apostolorum semine pullulauerunt, 
et crediderunt in christo, habeant iustitiam et gloriam sempiternam.
</font></p><p><font size="2">46. confractus est bel, contritus est nabo; facta sunt simulacra 
eorum bestiis et iumentis, onera uestra graui pondere usque ad 
lassitudinem. contabuerunt, et contrita sunt simul. non potuerunt 
saluare portantem, et anima eorum in captiuitatem ibit. lxx: cecidit 
bel, contritus est dagon; facta sunt sculptilia eorum in bestias et 
iumenta, portatis ea colligata quasi onus laboranti, et deficienti, et 
esurienti, nec praeualenti simul, qui non poterunt saluare de bello; 
ipsi autem captiui ducti sunt. consequenter post uocationem gentium, et 
electionem credentium ex israel, idola corruisse testatur. cecidit, siue
 confractus est bel, quem graeci belum, latini saturnum uocant. cuius 
tanta fuit apud ueteres religio, ut ei non solum humanas hostias 
captiuorum ignobilium que mortalium, sed et suos liberos immolarent. 
nabo autem et ipsum idolum est, quod interpretatur prophetia et 
diuinatio, quam post euangelii ueritatem in toto orbe conticuisse 
significat. siue, iuxta lxx, dagon, qui tamen in hebraico non habetur. 
et est idolum ascalonis, gazae, et reliquarum urbium philisthiim. et a 
speciali transit ad generale: facta sunt simulacra eorum bestiis et 
iumentis. non quo simulacra gentilium in praedam bestiarum et iumentorum
 exposita sint, sed quo religio nationum, simulacra sint bestiarum, et 
brutorum animantium, quae maxime in aegypto diuino cultui consecrata 
sunt. de quibus uergilius:
</font></p></dd><dd><font size="2">omnigenum que deum monstra, et latrator anubis.
</font><p><font size="2">nam et pleraque oppida eorum ex bestiis et iumentis habent nomina, 
kun�n~g a cane, le�n~g a leone; thmouis~g lingua aegyptia ab hirco, 
luk�n~g a lupo, ut taceam de formidoloso et horribili cepe, et crepitu 
uentris inflati, quae pelusiaca religio est. haec, inquit, simulacra 
quae non possunt saluare portantes, nihil sunt aliud nisi onera 
sacerdotum, deprimentia eos usque ad lassitudinem. quae cum captiuitas 
uenerit, pro pretio metallorum, de quibus facta sunt, ducuntur prima 
captiua, et animam suam siue portantium, liberare non possunt. non quo 
muta simulacra habeant animam et aliquem sensum doloris, quae 
insensibilia sunt. sed quo katachr�stik�s~g uocetur anima, et membra 
earum rerum quae absque sensu et membris sunt. alioquin et in prouerbiis
 legitur: in manu linguae mors et uita, cum perspicue manum lingua non 
habeat.
uel hoc dicendum, quod grauissimum onus in gentibus, error fuerit 
idololatriae, quae cultores suos deprimebat ad terram, et saluare non 
poterat, animas que eorum faciebat diabolo et daemonibus esse captiuas.
</font></p><p><font size="2">audite me, domus iacob, et omne residuum domus israel, qui 
portamini a meo utero, qui gestamini a mea uulua. usque ad senectam ego 
ipse, et usque ad canos ego portabo; ego feci, et ego feram. ego 
portabo, et saluabo. cui assimilastis me, et adaequastis et comparastis 
me, et fecistis similem? qui confertis aurum de sacculo, et argentum 
statera ponderatis, conducentes aurificem, ut faciat deum. et procidunt 
et adorant. portant illum in humeris, gestantes et ponentes in loco suo,
 et stabit, ac de loco suo non mouebitur. sed cum clamauerint ad eum, 
non audiet; de tribulatione non saluabit eos. lxx: audite me, domus 
iacob, et omnes reliquiae israel qui portamini de utero, et erudimini a 
paruulo usque ad senectutem. ego sum, et donec senescatis ego sum. ego 
sustineo uos; ego feci et ego dimittam et ego suscipiam, et saluos uos 
faciam. cui assimilastis me? uidete, excogitate qui erratis et confertis
 aurum de sacculo, et argentum in statera appenditis, et conducitis 
aurificem. fecerunt opera manuum, et incuruati adorauerunt; portant 
illud in humeris, et uadunt. si autem posuerint illud in loco suo, 
manet, et non mouebitur; et qui clamauerit ad illud, non audiet, et de 
malis non liberabit eum. nequaquam eum appellat iacob, nec israel, quod 
et ipsum absque coniunctione serui et pueri et electi in sugillationem 
populi dici supra exposuimus. sed multo uilius, domus iacob, et 
reliquias israel, ob propinquitatem carnis et sanguinis, et quasi faeces
 reliquiarum israel. docet que eos instar puerorum atque lactentium, ita
 a deo, quasi matris utero, et uulua praegnantis, ex aegypto esse 
portatos. non quo ineffabilis dei incomprehensibilis que maiestas, aut 
uterum habeat, aut uuluam, pedes que, et manus, et cetera corporis 
membra; sed quo nos affectum dei per nostra uerba discamus. alioquin et 
in centesimo nono psalmo ex persona dei hoc idem canitur. in eo enim 
loco ubi septuaginta transtulerunt: ex utero ante luciferum genui te, in
 hebraeo scriptum habet merehem, quod interpretatur: de uulua. in 
praesentiarum uero non solum de utero et de uulua scriptum est, hoc est 
mebeten et merehem, sed menni quae praepositio significat ex meo utero, 
siue ex mea uulua. et est sensus: qui uos genui ab infantia, et meo 
utero uulua que gestaui, ipse usque ad senectutem protegam, non meam, 
sed uestram, ut eos doceat diuina misericordia esse saluandos. creator 
enim omnium parcit creaturae suae, et pastor bonus ponit animam suam pro
 ouibus suis. qui autem mercennarius est, cuius non sunt oues, cum 
uiderit lupum, fugit. quia igitur feci et genui liberos, ego feram et 
ipse portabo. iuxta septuaginta qui dixerunt: qui portamini ex utero, et
 erudimini ab infantia usque ad senectutem, hoc significat, quod frustra
 legem dei die ac nocte meditentur, non habentes notitiam dei, sed 
hominum ac bestiarum simulacra uenerantes. intantum ut correptione 
indigeant prophetali, per quam loquitur ad eos deus: cui assimilastis 
me, et adaequastis? et reliqua, quod aurum argentum que contulerint, et 
conducto statuario fecerint idola, et adorauerint opera manuum suarum, 
quae portentur humeris, et confixa atque stabilita se non ualeant 
commouere, nec prodesse his a quibus coluntur. manifesta transcurrimus, 
ut christi misericordia clausa reseremus.
</font></p><p><font size="2">mementote istud, et fundamini, et redite, praeuaricatores, ad 
cor. recordamini prioris saeculi, quoniam ego sum deus, et non est ultra
 deus, nec est similis mei. annuntians ab exordio nouissima, et ab 
initio quae necdum facta sunt, dicens: consilium meum stabit, et omnis 
uoluntas mea fiet. uocans ab oriente auem, et de terra longinqua uirum 
uoluntatis meae; et locutus sum, et adducam illud, creaui et faciam 
illud. lxx: mementote horum, et ingemiscite: agite paenitentiam qui 
erratis. reuertimini corde, et mementote priorum a saeculo, quoniam ego 
sum deus, et non est ultra praeter me. qui annuntio prius nouissima 
antequam fiant et compleantur, et dixi, omnis uoluntas mea stabit, et 
cuncta quae cogitaui faciam. qui uoco ab oriente auem, et de terra 
longinqua, de quibus cogitaui: locutus sum, et adduxi; creaui et feci. 
quia uos ipse genui, ipse portaui, et ab infantia usque ad senectutem, 
non uestro merito, sed mea pietate saluamini; deserite idola quae 
fecistis, et ad unius dei cultum reuertimini. agite paenitentiam, 
ingemiscite pro errore qui uos tenuit; immo fundamini, ne rursum subitus
 idololatriae uos turbo subuertat; et redite ad cor, id est, ad mentem 
uestram, qui simulacra uenerantes uelut furiosi in ligna impingebatis et
 lapides. ab initio considerate mundi, quod praeter me nullus sit deus, 
nec alius potuerit scire uentura, nisi ego qui per prophetas nuntio quae
 facturus sum, ut cum praedicta compleuero, diuinatione probem 
diuinitatem. ego enim mysterium quod retro cunctis generationibus fuerat
 ignoratum, immo consilium meum staturum esse nunc dico; ut cum illud 
uideritis effectum, nullum sciatis deum, nisi eum qui haec futura 
cognouit, immo praecepit fieri. ego sum qui ab oriente uoco auem, ut 
putant hebraei, cyrum regem persarum, siue darium medorum principem; et 
de terra longinqua uirum uoluntatis meae, qui expleat omnem uoluntatem 
meam contra babylonem atque chaldaeos. siue ut nos uerum esse 
conuincimus, dominum saluatorem, de quo et balaam uaticinatur: orietur 
stella ex iacob, et homo ex israel, cuius nomen est oriens, quem 
adorauerunt magi de oriente uenientes. hic enim loquitur in psalmis: 
deus ut faciam uoluntatem tuam uolui, de quo locutus est pater. et 
sponsionem suam opere comprobauit. lxx, pro eo quod nos de hebraeo 
expressimus, uirum uoluntatis meae, posuerunt; de quibus cogitaui. ergo 
iuxta eos uocatas de oriente aues, angelorum possumus intellegere 
ministeria, quae ad imperium domini in toto orbe discurrunt; qui sunt 
administratorii spiritus, et mittuntur ob salutem credentium. de quibus 
et in psalmo canitur: qui facis angelos tuos spiritus, et ministros tuos
 ignem urentem.
</font></p><p><font size="2">audite me, duro corde, qui longe estis a iustitia. prope feci 
iustitiam meam, non elongabitur, et salus mea non morabitur. dabo in 
sion salutem, et in israel gloriam meam. lxx: audite me qui perdidistis 
cor, qui longe estis a iustitia. adduxi iustitiam meam, et salutem quae a
 me est, tardare non faciam. dedi in sion salutem israel et gloriam. 
quibus supra dixerat: audite me, domus iacob, et omne residuum domus 
israel. et iterum: redite, praeuaricatores, ad cor, etiam nunc iuxta 
hebraicum propter incredulitatem appellat eos duro corde, et iuxta 
septuaginta, qui cor mentem que perdiderunt. quod secutus uir 
eruditissimus, et dignus nomine suo stephanus martyr in iudaeorum 
loquitur concione: dura ceruice et incircumcisi cordibus auribus que, 
uos semper spiritui sancto restitistis, sicut patres uestri. hi igitur 
longe sunt a iustitia dei, quia non crediderunt in eam, quam pro sua 
clementia deus fecit esse uicinam, et uenire ad terras, et nequaquam 
uult tardare nec procul fieri. dedit enim sion salutare suum, et israel 
gloriam suam.
hoc de uaticinio dictum sit futurorum, et de aduentu domini saluatoris. 
ceterum iuxta historiam datur sion salus, et israel gloria; quoniam deus
 prope fecit suam esse iustitiam, ut uocaret ab oriente auem, et de 
terra longinqua uirum uoluntatis suae, qui israelis et subuersae 
hierusalem ulcisceretur iniurias, et medis persis que superantibus, 
babylonem chaldaeos que deleret, sicut sequentia prophetae uerba 
testantur.
</font></p><p><font size="2">47. descende, sede in puluere, uirgo filia babylonis. sede in 
terra, non est solium filiae chaldaeorum, quia ultra non uocaberis 
mollis et tenera. tolle molam, et mole farinam; denuda turpitudinem 
tuam, discooperi humerum, reuela crura, transi flumina. reuelabitur 
ignominia tua, et uidebitur opprobrium tuum. ultionem capiam, et non 
resistet mihi homo. lxx: descende, sede super terram, uirgo filia 
babylonis, sede in terram. non est solium filiae chaldaeorum, quoniam 
nequaquam ultra uocaberis mollis et tenera. tolle molam, mole farinam. 
reuela operimentum tuum, denuda canos, discooperi tibias, transi 
flumina; reuelabitur ignominia tua, apparebunt opprobria tua. quod 
iustum est de te auferam, nequaquam ultra tradam hominibus. quomodo in 
hiezechiele sub figura nauis et omnis instrumenti eius, tyri ornatus 
exponitur, quae negotiationibus dedita est, et propter aquarum 
abundantiam rex aegypti draco appellatur, et squamae illius iuncus que 
ac papyrus et pisciculi describuntur, et hierusalem cum idolis 
fornicationem scortorum ac lupanaris similitudo testatur. sic in 
praesenti loco sub persona captiuae mulieris, quae quondam regina 
fuerit, babylonis seruitus indicatur, dicitur que ei ut descendat de 
regni superbia, et in puluere sedeat. uirgo autem appellatur et filia, 
uel quia omnes homines creatura dei sumus; nec est babylonis iuxta 
haereticos natura damnabilis. uel ob luxuriam et ornatum urbis quondam 
potentissimae, quae cum senuisset, et uicina esset occasui, uirgunculam,
 et puellam se esse iactabat. licet ex eo quod iuxta lxx scriptum est: 
filia babylonis, non ipsam babylonem quidam, sed romanam urbem 
interpretentur, quae et in apocalypsi ioannis et in epistola petri, 
babylon specialiter appellatur, et cuncta quae nunc ad babylonem 
dicuntur, illius ruinae conuenire testentur, contra quem uocanda sit 
auis, dei que iustitia, ut postquam sion, id est, ecclesia saluata 
fuerit, illa pereat in aeternum. dicitur ergo babyloni reginae et filiae
 chaldaeorum, a chaldaeis enim condita est, quod nequaquam ultra uocetur
 mollis et tenera et deliciis affluens, quae cunctarum gentium manibus 
portabatur. ita ut terrae plantas uix imprimeret, praecipitur que ei ut 
tollat molam, et molat farinam, quod est durae captiuitatis, et extremae
 seruitutis indicium; ut quae quondam regina fuerat, postea molendae 
farinae operi seruiat. sed quia sequitur: denuda turpitudinem tuam, 
etiam mola ab hebraeis figuraliter intellegitur, quod scilicet in morem 
scorti uictorum libidini pateat. illud que quod in iudicum libro de 
samson scribitur, ad molam eum a philisthiim esse damnatum, hoc 
significare uolunt, quod pro sobole robustissimus uirorum hoc in 
allophylas mulieres facere sit compulsus. in eo ubi nos interpretati 
sumus: denuda turpitudinem tuam, pro quo lxx transtulerunt: reuela 
operimentum; theodotio ipsum uerbum hebraicum posuit samthech; aquila 
semmatech; symmachus to~g si�p�lon~g sou~g; quod nos exprimere possumus 
taciturnitatem tuam, quod taceri debeat prae uerecundia. quod quidem et 
in cantico legimus canticorum, ubi sponsae pulchritudo describitur. ad 
extremum infert: absque taciturnitate tua, nolentibus qui interpretati 
sunt transferre nomen, quod in sancta scriptura sonaret turpitudinem. 
recte que contra babylonem inuerecundis utitur nominibus, licet nulla 
sit turpitudo, humani corporis membrum uocare nomine suo, cui 
praecipitur ut nudet pectora. et crura ac femina aperiat, et uadat in 
captiuitatem, uideatur que ignominia eius, et opprobrio pateat 
sempiterno. et hoc dominus fecisse se dicit, ut ultionem caperet de ea, 
quae oppressit populum suum, et nullum pro ea audiat precatorem, qui 
iram domini suo lenire conetur occursu. significat autem angelum gentis 
babyloniae praesidem, qui cum ceteris angelis loquitur: curauimus 
babylonem, et non est curata. quod autem septuaginta transtulerunt: quod
 iustum est de te auferam, nequaquam ultra tradam hominibus, subauditur 
babylonem; uel certe hoc quod iustum est, et ablatum de babylone. 
disputant stoici, multa re turpia, praua hominum consuetudine, uerbis 
honesta esse, ut parricidium, adulterium, homicidium, incestum, et 
cetera his similia.
rursum que re honesta, nominibus uideri turpia, ut liberos procreare, 
inflationem uentris crepitu digerere, aluum releuare stercore, uesicam 
urinae effusione laxare. denique non posse nos, ut dicimus, a ruta 
rutulam, sic hupokoristikon~g mentae facere. ergo semmathech, quod 
aquila posuit, ut diximus, uerenda mulieris appellantur. cuius 
etymologia apud eos sonat: sitiens tuus; ut inexpletam babylonis indicet
 uoluptatem.
</font></p><p><font size="2">redemptor noster dominus exercituum, nomen illius, sanctus 
israel. sede tacens, et intra in tenebras, filia chaldaeorum; quia non 
uocaberis ultra domina regnorum, iratus sum super populum meum, 
contaminaui hereditatem meam, et dedi eos in manu tua; non posuisti eis 
misericordias. super senem aggrauasti iugum tuum ualde, et dixisti, in 
sempiternum ero domina; non posuisti haec super cor tuum, neque 
recordata es nouissimi tui. lxx: qui eruit te dominus sabaoth, nomen 
eius, sanctus israel. sede compuncta, ingredere in tenebras, filia 
chaldaeorum; nequaquam ultra uocaberis fortitudo regni. iratus sum 
contra populum meum, contaminaui hereditatem meam. ego dedi eos in manum
 tuam, tu uero non dedisti eis misericordiam. seni aggrauasti iugum 
ualde, et dixisti, in aeternum ero domina; non intellexisti haec in 
corde tuo, neque recordata es nouissimorum. primus uersus iuxta 
septuaginta cum superioribus copulatur, ut sit sensus: haec et haec 
faciet qui eruit te dominus sabaoth, nomen eius sanctus israel. porro 
iuxta hebraicum, ex persona populi propheta loquitur, quod haec fecerit 
contra babylonem dominus exercituum, cuius nomen sit sanctus israel. 
rursum que ad ipsam babylonem sermo dirigitur. sede tacens, siue 
compuncta, et tuorum criminum recordare. ingredere tenebras: quia prae 
confusione et ignominia lucem ferre non sustines; nequaquam uocaberis, 
non unius regni, sed nec omnium regnorum domina. simul que quia occulta 
quaestio nascebatur. cur irasceretur deus aduersus chaldaeos, quos ipse 
misit ad capiendum israel; respondit, iratum se contra populum suum, 
corripere eos uoluisse, non perdere, uerberare, non occidere. illos 
autem abusos esse crudelitate sua, et plus imposuisse plagarum quam dei 
ultio flagitabat, magnum que babyloniae crudelitatis indicium est, ne 
senibus quidem pepercisse, quorum aetas etiam inter hostes uenerabilis 
est. sed et hoc signum superbiae, quod praesenti felicitate decepta, 
futurorum non cogitarit ambigua. ergo semper in prosperis debemus cauere
 uentura, nec traditos nobis opprimere, qui ad hoc erudiuntur, ut 
meliores fiant.
</font></p><p><font size="2">et nunc audi haec delicata et habitans confidenter, quae dicis in
 corde tuo: ego sum, et non est praeter me amplius. non sedebo uidua, et
 ignorabo sterilitatem. uenient tibi duo haec subito in die una, 
sterilitas et uiduitas. uniuersa uenerunt super te, propter multitudinem
 maleficiorum tuorum, et propter duritiam incantatorum tuorum 
uehementer. et fiduciam habuisti in malitia tua, et dixisti: non est qui
 uideat me; sapientia tua et scientia tua haec decepit te, et dixisti in
 corde tuo: ego sum, et praeter me non est altera. ueniet super te 
malum, et nescies ortum eius, et irruet super te calamitas, quam non 
poteris expiare, ueniet super te repente miseria, quam nescies. duo 
simul ueniunt babyloni, sterilitas et uiduitas, ut nec filios habeat, id
 est, subiectos sibi populos; nec uirum, quem regem possumus 
intellegere, quae dum non sperat, repente sustinuit. neque enim poterat 
arbitrari quod persae, nullius ante fortitudinis, eam, cyro regnante, 
superarent, et suae subicerent potestati.
quae perpessa es, inquit, non solum propter superbiam et abundantiam 
cunctarum opum atque delicias, sed et propter multitudinem maleficiorum 
tuorum, et incantatorum tuorum, in quibus habuisti fiduciam. et ueniet 
super te malum quod antea nesciebas, et cuius ignorabas ortum. siue ut 
septuaginta transtulerunt: ueniet super te perditio, et nescies; fouea, 
et incides in eam; ut quae cunctis gentibus parabas captiuitatis malum, 
ipsa incidas in foueam quam parasti. quae perspicua sunt, cito sermone 
transcurrimus.
</font></p><p><font size="2">sta cum incantatoribus tuis, et cum multitudine maleficiorum 
tuorum, in quibus laborasti ab adolescentia tua, si forte quid prosit 
tibi, aut si possis fieri fortior. defecisti in multitudine consiliorum 
tuorum; stent et saluent te augures caeli, qui contemplabantur sidera, 
et supputabant menses, ut ex eis annuntiarent uentura tibi. ecce facti 
sunt quasi stipula, ignis combussit eos; non liberabunt animam suam de 
manu flammae; non sunt prunae quibus calefiant, nec focus ut sedeant ad 
eum. sic facta sunt tibi in quibuscumque laboraueras; negotiatores tui 
ab adolescentia tua unusquisque in uia sua errauerunt: non est qui 
saluet te. lxx: sta nunc in incantationibus tuis et in multis maleficiis
 tuis, quae discebas ab adolescentia tua, si prodesse tibi possent. et 
laborasti in consiliis tuis; stent et saluam te faciant astrologi caeli,
 qui contemplantur stellas; annuntient tibi quid uenturum sit super te. 
ecce omnes quasi phrygana in igne comburentur; et non eruent animam suam
 de flamma, quia habes carbones ignis, sedebis super eos. hi erunt tibi 
in adiutorium. laborasti in commutatione tua ab adolescentia. homo in 
semetipso errauit; tibi autem non erit salus. habuisse babylonem omnem 
que chaldaeam, incantatorum et augurum, et hariolorum et gazarenorum 
studium, quos nos aruspices appellamus, danielis prophetae lectio 
probat, qui ad eorum consilium, cuncta reges babylonios fecisse 
commemorat. pro eo quoque quod nos iuxta symmachum et theodotionem 
interpretati sumus: stent et saluent te augures caeli, septuaginta 
manifestius transtulerunt: stent et saluam te faciant astrologi caeli; 
qui uulgo appellantur mathematici, et ex astrorum cursu lapsu que 
siderum, res humanas regi arbitrantur. unde et magi de oriente uenerunt,
 domini stellam se uidisse dicentes, uel ex artis scientia, uel ex 
uaticinio balaam prophetae sui, qui in numeris dixerat: orietur stella 
ex iacob, et homo de israel. isti igitur qui supputant menses, annos que
 dinumerant, et horarum momenta librantes, futurorum scientiam 
pollicentur, dicant tibi quid super te dominus cogitauerit, illis que 
tacentibus, quid uenturum sit, propheta respondit: ecce facti sunt quasi
 stipula, ignis deuorauit eos; ut qui salutem aliis promittebant, sua 
ignorarent supplicia. nec dubium quin, ardente urbe, habitatores eius 
uorax flamma consumpserit. quod que sequitur: non sunt prunae quibus 
calefiant, nec focus ut sedeant ad eum, sic hebraei edisserunt. nullam 
habent caloris scientiam, nec illuminantem sensum, qui eorum tenebras 
possit discutere, et frigus erroris expellere. pro quo nescio quid 
uolentes septuaginta transtulerunt: habes carbones ignis, sedebis super 
eos; hi erunt tibi in adiutorium; nisi forte possumus hoc dicere, quod 
multo utilior sit ignis et incendium babyloni, quam fuerunt magi et 
gazareni, astrologi et incantatores. hic enim eos per poenas atque 
supplicia ad paenitentiam prouocat; illi per errorem ducunt ad 
superbiam. omnis labor eius et negotiatores illius, quos magos 
intellegimus, hoc profecit, ut unusquisque sua erraret uia; et ipse 
perditus salutem alteri non praeberet. interrogemus eos qui diuersas 
asserunt esse naturas, utrum babylon malae naturae sit, an bonae? si 
malae dixerint, quod eos responsuros esse non dubium est, quomodo 
prouocatur ad paenitentiam, et dicitur ei: sede compuncta, intra in 
tenebras, filia chaldaeorum. ac deinceps post enumerationem peccatorum 
et criminum: habes carbones ignis, sedebis super eos: hi erunt tibi in 
adiutorium? et quid sibi uelit quod infertur iuxta eosdem septuaginta: 
laborasti in commutatione ab adolescentia? quae est ista commutatio? 
utique de bono in malum. ex quo perspicuum est, natura bonos, uoluntate 
malos fieri.
denique infertur: homo in semetipso errauit, non natura, sed mentis 
arbitrio.
</font></p><p><font size="2">48. audite haec, domus iacob, qui uocamini nomine israel, et de 
aquis iuda existis. qui iurastis in nomine domini, et dei israel 
recordamini, non in ueritate neque in iustitia. de ciuitate enim sancta 
uocati sunt; et super dominum israel constabiliti sunt: dominus 
exercituum nomen eius. haec chaldaeis et babyloniis uentura praedixi, et
 necesse est quod per prophetas meos locutus sum, rebus expleri. tu 
autem, domus iacob, et qui uocamini nomine israel, et qui de aqua iuda 
existis, et cetera quae sequuntur, audi attentius quae dicturus sum. et 
notandum quod nequaquam eos appellet iacob, sed domum iacob; nec israel,
 qui hoc falso appellantur nomine, cum opus non habeant nominis. et de 
aquis, inquit, iuda existis, semnoter�s~g, aquas uocans pro semine, ut 
nequaquam eos uirtutum patriarcharum filios ostenderet esse, sed 
carnium. et recte aquas iuda appellauit, quia sola tunc in terra iudaea 
adhuc permanebat tribus; et semen dauid illo tempore regium seruabatur. 
qui, inquit, iurastis in nomine domini, non ut honoretis deum; sed ut 
assumpto nomine faciatis iniuriam, dum eum testem uestri uultis esse 
mendacii, et requiescitis in sancta ciuitate, et super dominum israel 
innitimini; ut iactetis habitatores uos esse urbis hierusalem, et domini
 sabaoth habere priuilegium, cum cassa iacob et israel, urbis sanctae et
 dei omnipotentis assumatis uocabula.
</font></p><p><font size="2">priora ex tunc annuntiaui, et ex ore meo exierunt, et audita feci
 ea: repente operatus sum, et uenerunt. sciui enim quia durus es tu, et 
neruus ferreus ceruix tua, et frons tua aenea. praedixi tibi ex tunc; 
antequam uenirent, indicaui tibi, ne forte diceres: idola mea fecerunt 
haec, et sculptilia mea, conflatilia mandauerunt ista. quae audisti, 
uide omnia. uos autem non annuntiastis. audita feci tibi noua ex tunc; 
et conseruata quae nescis: modo creata sunt, et non ex tunc. et ante 
diem, et non audisti ea, ne forte dicas: ecce cognoui ea. neque audisti,
 neque cognouisti, neque ex tunc aperta est auris tua; scio enim, quia 
praeuaricans praeuaricaberis, et transgressorem ex uentre uocaui te. 
propter nomen meum longe faciam furorem meum; et laude mea infrenabo te,
 ne intereas. ecce excoxi te, sed non quasi argentum; elegi te in camino
 paupertatis. propter me, propter me faciam, ut non blasphemer; et 
gloriam meam alteri non dabo. lxx: priora adhuc annuntiaui: et de ore 
meo egressa sunt. et auditum factum est; subito feci, et uenerunt, scio 
quia durus es. et neruus ferreus collum tuum, et frons tua aenea; et 
annuntiaui tibi olim antequam uenirent super te. auditum tibi feci, ne 
forte diceres, quia idola mea fecerunt, sculptilia et conflatilia 
mandauerunt mihi. audistis omnia, et uos non cognouistis; sed audita 
tibi feci noua ex nunc quae futura sunt. et non dixisti, nunc fiunt, et 
non olim; et non in prioribus diebus. ne dicas etiam noui ea; neque 
nosti, neque scis, neque a principio aperui aures tuas. scio enim 
quoniam praeuaricans praeuaricaberis; et iniquus adhuc ex utero 
uocaberis. propter nomen meum ostendam tibi furorem meum; et gloriosa 
mea inferam super te, ut non te interficiam.
ecce uendidi te non propter argentum: erui autem te de fornace 
paupertatis; propter me faciam, quia nomen meum polluitur et gloriam 
meam alteri non dabo. praedico tibi babylonios a medis persis que 
superandos, et repente faciam quod minatus sum, ne cum uenerint quae 
praedicta sunt, uel deorum nutu quos colis, uel fortuito ea aestimes 
accidisse. nec iacto scientiam futurorum, sed ob incredulitatem tuam 
loquor, cuius cor incredulum et ceruicem ferream et frontem aeneam ab 
initio esse cognoui. ecce audisti omnia quae uentura sunt, et tamen 
celas silentio ueritatem. nec narro praeterita, in quibus saepe mea 
potentia comprobata est, quomodo eduxerim populum de aegypto, aegyptios 
in mari submerserim rubro, terram repromissionis tradiderim, gentes 
uobis uarias subiugarim. sed noua quae contra babylonem facturus sum, 
nuntio, ut impudens oris tui mendacium confutetur, qui te asseris scire 
quae nescis. ab initio enim meorum praeuaricator es mandatorum; et de 
uentre transgressorem uocauit te deus, quando de aegypto liberatus, 
quasi meo uentre conceptus es, et educatus, et eruditus. caput bouis 
aegypti desiderasti, dicens: hi sunt dii tui, israel, qui te eduxerunt 
de terra aegypti. non igitur tuo merito, sed mea misericordia furorem 
meum distuli, ne penitus interires, et ob laudem nominis mei infrenabo 
te, ut me quasi iumentum et in frenis equus sequaris inuitus. ecce 
excoxi te, id est, probaui, quomodo conflatur argentum. siue non in 
diuitiis, sed in fornace paupertatis probare te uolui. ex quo ostenditur
 et diuitiis et paupertate plerosque temptari, si aut illis male 
abutantur, aut penuriam nequaquam uirtute sustineant. propter me ergo 
faciam, ne blasphemetur nomen meum in gentibus, et putent uos non mea 
ira, sed idolorum suorum auxilio esse superatos. quod que infert, 
gloriam meam alteri non dabo, hoc significat, ne idola putentur 
oppressisse populum dei. uel certe cum dicit, alteri non dabo, ostendit 
se alteri iam dedisse, alteri enim ad distinctionem prioris dicitur. 
plerique nostrorum, ut iuxta lxx interpretes pauca perstringam, de 
christi aduentu autumant prophetari, quod repente ueniat insperatus, et 
durissimo populo sui monstret praesentiam; cui numquam deus aures 
aperuerit, quia incrassatum fuerit cor eius, et auribus suis grauiter 
audierint. statim que ut dominus a uirginali uentre profusus est, 
transgressor et iniquus sit appellatus, quaerens eum interficere. quod 
que iungit: propter nomen meum ostendam tibi furorem meum, et gloriosa 
mea inducam super te, sensu abutitur apostoli, siue apostolus paulus de 
hoc loco sumit testimonium, ut reueletur ira dei ad terrendos eos qui 
peccant, et postea conuersis gloria praebeatur: ecce, ait, uendidi te 
non in pecunia, sed uendidi in peccatis tuis; et erui te de fornace 
paupertatis. propter quod et salomon diuitias et paupertatem habere non 
uult, sed tantum necessaria postulat, ne aut illis eleuetur cor eius in 
superbiam, aut in ista compellatur facere quod non uult, et deum pressus
 inopia blasphemare. unde et apostolus: habentes, inquit, uictum et 
uestitum, his contenti sumus.
</font></p><p><font size="2">audi me, iacob et israel, quem ego uoco. ego ipse ego primus, et 
ego nouissimus. manus quoque mea fundauit terram, et dextera mea mensa 
est caelos. ego uocaui eos, et stabunt simul. congregamini omnes uos et 
audite: quis ex eis annuntiauit haec? dominus dilexit eum: faciet 
uoluntatem suam in babylone et brachium suum in chaldaeis. ego ego 
locutus sum et uocaui eum: adduxi eum, et directa est uia eius. accedite
 ad me, et audite hoc; non a principio in abscondito locutus sum; ex 
tempore antequam fieret, ibi eram. et nunc dominus deus misit me, et 
spiritus eius. lxx: audi me, iacob et israel, quem ego uoco.
ego sum primus, et ego in sempiternum. et manus mea fundauit terram, et 
dextera mea firmauit caelum. uocabo eos, et stabunt simul et 
congregabuntur omnes, et audient: quis adnuntiauit haec? diligens te, 
feci uoluntatem tuam super babylonem, ut auferrem semen chaldaeorum. ego
 locutus sum et ego uocaui. adduxi eum et prosperam feci uiam eius. 
adducite ad me, et audite haec: non a principio in abscondito locutus 
sum; quando fiebat, ibi eram. et nunc dominus deus misit me, et spiritus
 eius. quibus ante iam dixerat: audite hoc, domus iacob, qui uocamini 
nomine israel, et de aquis iuda existis; nunc ad eosdem loquitur: audi 
me, iacob et israel, quem ego uoco. multi enim uocati, et pauci electi. 
unde non eos electos, quia necdum receperant saluatorem; sed uocatos 
nuncupat. ego sum, inquit a~g et �~g, primus et nouissimus, qui uiuo, et
 fui mortuus; ut uitam ad principium referas, nouissimum ad eum, qui 
mortuus est. qui se exinaniuit formam serui accipiens, et factus 
oboediens patri, humiliauit se usque ad mortem, et mortem crucis. manus 
mea fundauit terram (unde et in prouerbiis dicitur: deus sapientia sua 
fundauit terram, et dextera illius mensa est) siue firmauit caelos uel 
caelum, ut lxx transtulerunt. uocat autem caelos, ut eius pareant 
iussioni, et enarrent gloriam illius. si autem caeli oboediunt domini 
uoluntati, et suo currunt ordine; quid gloriatur terra et cinis, et 
ignorat fragilitatem suam? congregamini omnes uos, et audite, uel caeli,
 uel uniuersa creatura, uel omnis multitudo israel. quae sunt quae 
iubentur audire? quod dominus dilexerit eum, haud dubium quin cyrum 
darium que significet, qui fecit uoluntatem domini contra babylonem, et 
brachium suum exercuit in chaldaeis. et ipse locutus est et uocauit eum 
nomine suo, et adduxit eum, et directa est uia eius, ut nullus uiribus 
eius auderet resistere. unde prouocat eos ut accedant et audiant, et 
domino praedicente cognoscant uenturum esse regem persarum atque 
medorum, qui subruat babylonem, deleat que chaldaeos. et ut haec 
annuntiet, dicit se propheta missum a domino et spiritu eius. hoc iuxta 
hebraeos et eorum opinionem. ceterum iuxta symmachum, qui interpretatus 
est: quis ei annuntiauit haec? quem dominus dilexit, qui facit 
uoluntatem eius in babylone. et iuxta septuaginta: ut auferat semen 
chaldaeorum, ad domini personam refertur, qui uere dilectus a patre est;
 et qui fecit omnem uoluntatem patris; et qui subuertit in babylone, hoc
 est, in confusione huius mundi omnem semen chaldaeorum, qui daemones 
interpretantur. ipse locutus est, et audiuit filium, et adduxit illum, 
qui loquitur ad credentes: uenite ad me omnes qui laboratis et onerati 
estis. et audite haec quae a principio in abscondito sum locutus, hoc 
est per aenigmata et mysteria prophetarum, quod cunctis retro 
generationibus fuerat ignoratum. quando fiebant omnia a patre, ipse erat
 cum eo, cui adgaudebat, qui etiam nunc dicit: ego qui semper eram cum 
patre, et in patre, et sine patre numquam eram, etiam nunc loquor. et 
iuxta fragilitatem carnis assumptae dico, quod dominus deus miserit me, 
et spiritus eius, breui que uersiculo, trinitatis nobis ostenditur 
sacramentum.
</font></p><p><font size="2">haec dicit dominus, redemptor tuus sanctus israel: ego dominus 
deus tuus docens te utilia, gubernans te in uia qua ambulas.
utinam attendisses mandata mea, facta fuisset sicut flumen pax tua, et 
iustitia tua sicut gurgites maris. et fuisset sicut arena semen tuum, et
 stirps uteri tui ut lapilli eius; non interisset, et non fuisset 
attritum nomen eius a facie mea. quia israeli futura promisit, reddit 
causas quare eos prius afflixerit; quas si uitauerit, nequaquam similia 
patiatur. si, inquit, attendisses mandata mea, ut septuaginta 
transtulerunt; uel certe optantis affectu, utinam attendisses mandata 
mea: quae si fecisses, fuisset sicut flumen pax tua, et iustitia tua 
sicut gurgites maris; abundantiam omnium rerum copiam que significans. 
quod que sequitur: et fuisset quasi arena semen tuum, et stirps uteri 
tui ut lapilli eius. uidetur quidem permanere in populo iudaeorum, qui 
usque in praesentem diem, instar uermiculorum pullulant filios et 
nepotes; sed quomodo hoc in promissione accipiendum est, cum pacem 
iustitiam que non habeant? aut enim iratus est eis, aut placatus. si 
iratus quomodo semen illius cotidie multiplicatur? si placatus, quomodo 
seruiunt, et pacem iustitiam que non possident? ex quo perspicuum est de
 apostolico dici nunc semine, de quo et supra legimus: nisi dominus 
sabaoth reliquisset nobis semen, quasi sodoma fuissemus. quod quia illo 
tempore nequaquam uidetur expletum, in christi completur aduentu: et 
ante faciem illius semen permanet israelis.
</font></p><p><font size="2">egredimini de babylone, fugite a chaldaeis; in uoce exsultationis
 annuntiate, auditum facite hoc, efferte illud usque ad extrema terrae, 
et dicite: redemit dominus seruum suum iacob. non sitierunt in deserto 
cum educeret eos; aquam de petra produxit eis, et scidit petram, et 
fluxerunt aquae. non est pax, dicit dominus impiis. qui supra in eo 
loco, ubi scriptum est: ego ego locutus sum, et uocaui eum; adduxi eum, 
et directa est uia eius, super cyro dario que intellegunt, etiam haec ad
 illius referunt tempora, quando egressus est populus de babylone, et 
fugit de chaldaeis, et redemptus est a domino deo suo. hoc quoque quod 
dicitur: non sitierunt in deserto cum educeret eos, aquam de petra 
produxit eis; et scidit petram, et fluxerunt aquae. licet secundum 
historiam expletum docere non ualeant. neque enim sub zorobabel et ezra 
uenerunt per desertum, et scissa petra praebuit eis aquas, quod de 
aegypto exeuntibus accidisse narratur; tamen hyperbolice in 
similitudinem prioris felicitatis impleta testantur, quando per desertum
 nationum uenerunt in iudaeam, et de captiuitate sunt liberati. et ut 
sciamus, inquiunt, non esse de christo, sed de cyro prophetatum, 
iungitur: non est pax impiis, dicit dominus. et esse sensum: perfecta 
felicitas non erit nisi sub christo, quod in ultimo tempore reseruatur. 
porro qui et uerius et rectius haec referunt ad saluatoris aduentum, de 
quo dicitur: annuntiare pauperibus misit me, praedicare captiuis 
remissionem, cohortationem esse intellegunt eorum qui euangelium 
annuntiant ipsius domini saluatoris, ut egrediamur de babylone, id est, 
confusione istius mundi. et fugiamus chaldaeos, de quibus crebro dictum 
est: redemit enim dominus seruum suum iacob pretiosissimo sanguine suo, 
et adduxit per desertum saeculi, et aquam scidit de petra. super qua et 
apostolus loquitur: petra autem erat christus. scinditur autem sermo 
diuinus, et in multas partes diuiditur, ut quem totum suscipere non 
possumus, sumamus in partibus. ac ne putaretur ista praedicatio dici 
omni semini iacob, et non his tantum qui per apostolos credituri sunt, 
infertur et iungitur: non est pax impiis, dicit dominus. illis uidelicet
 qui in errore pristino permanserunt; qui non meruerunt bibere de petra.
 cuius ut noue loquar, latus lancea uulneratum, aquis fluxit et 
sanguine, baptismum nobis et martyrium dedicans.
</font></p><p><font size="2">49. audite, insulae, et attendite populi de longe: dominus ab 
utero uocauit me, de uentre matris meae recordatus est nominis mei. et 
posuit os meum quasi gladium acutum: in umbra manus suae protexit me. et
 posuit me sicut sagittam electam: in pharetra sua abscondit me. et 
dixit mihi: seruus meus es tu, israel quia in te glorificabor.
et ego dixi: in uacuum laboraui, sine causa et uane fortitudinem meam 
consumpsi; ergo iudicium meum cum domino, et opus meum cum deo meo. lxx:
 audite me, insulae, et attendite gentes. post tempus multum stabit, 
dicit dominus. de uentre uocauit me, et ex utero matris meae uocauit 
nomen meum. et posuit os meum quasi gladium acutum, et sub protectione 
manus suae abscondit me. posuit me quasi sagittam electam, et in 
pharetra sua abscondit me. et dixit mihi: seruus meus es tu, israel et 
in te glorificabor. et ego dixi sine causa laboraui, in uanum, et in 
nihili dedi fortitudinem meam. propterea iudicium meum apud dominum, et 
labor meus coram deo meo. scio et haec et inferiora quae dicturi sumus, 
ad unius capituli intellegentiam pertinere, et omnia ex persona christi 
debere accipi. sed nolui simul omnia proponendo, lectoris onerare 
sensum; et quod per partes facilius disci potest, magnitudine sui 
confundere. unde et utramque editionem posui, ut quod in altera uidetur 
obscurum, alterius lectione reseretur. post uocationem ergo reliquiarum 
israel, et abiectionem in incredulitate populi permanentis, de quibus 
dixerat: non est pax impiis, dicit dominus, transit ad ecclesias de 
gentibus congregatas, et eis sub insularum nomine loquitur. quae ita 
persecutorum insidiis, quasi maris fluctibus patent, et ex omni parte 
saeuiente naufragio, tunduntur potius quam mouentur. ac ne quis putet 
uiolentam esse expositionem nostram, et non ad gentes pertinere quod 
dicitur, sed ad synagogas populi iudaeorum, sequitur: et attendite 
populi, siue gentes de longe, hoc est ab extremis finibus terrae. uel ut
 septuaginta transtulerunt: post tempus multum stabit, hoc est, non hoc 
tempore quo dicuntur; sed post multa fient tempora. dominus, inquit, ab 
utero uocauit me, de uentre matris meae recordatus est nominis mei. quod
 nunc interim audientibus uidetur obscurum, postea autem cunctis 
gentibus notum fiet, quando gabriel ioseph de partu dixerit uirginali: 
et uocabis nomen eius iesum; ipse enim saluum faciet populum suum. 
posuit quoque os eius quasi gladium acutum, ut spiritu oris sui 
interficeret impium. de quo gladio et ipse in euangelio loquitur: non 
ueni pacem mittere super terram, sed gladium, malos a bonis separans: 
ueni enim diuidere hominem contra patrem suam, et filiam contra matrem 
suam, et nurum contra socrum suam. et in umbra, inquit, manus suae 
protexit me, ut carnis uilitas diuinitatis potentia tegeretur, angelo ad
 uirginem nuntiante: spiritus sanctus, ueniet super te, et uirtus 
altissimi obumbrabit tibi. posuit quoque me sicut sagittam electam, in 
pharetra sua abscondit me. quando dicit: sagittam electam, ostendit 
habere deum sagittas plurimas, sed non electas, quae sagittae prophetae 
sunt et apostoli, qui in toto orbe discurrunt. de quibus et in alio loco
 canitur: sagittae tuae acutae, potentissimae; populi sub te cadent. et 
iterum: sagittae potentis acutae cum carbonibus desolatoriis. christus 
autem de multis sagittis et filiis plurimis, una sagitta electa, et 
filius unigenitus est; quam in pharetra sua abscondit, id est, in humano
 corpore, ut habitaret in eo plenitudo diuinitatis corporaliter. rara 
que est credentium fides, cui et supra dicitur: tu es deus absconditus, 
et nesciebamus. qua sagitta et sponsa uulnus accipiens loquitur in 
cantico canticorum: uulnerata caritatis ego sum. et dixit mihi: seruus 
meus es tu, israel: quia in te glorificabor. seruus, quia cum in forma 
dei esset, formam serui est dignatus assumere, et israel, quia natus de 
semine iudaeorum.
quod que de nullo alio seruorum intellegi potest, iungitur: quia in te 
glorificabor. dicit enim et ipse in euangelio: pater, glorifica nomen 
tuum. qui in psalmo loquitur ad filium: exsurge, gloria mea, et exsurge,
 psalterium et cithara, id est, omnium uirtutum chorus. dicente autem 
mihi patre ista quae rettuli, ego respondi ei: quomodo in me 
glorificatus es, pater, qui in uacuum laboraui, et magnam partem populi 
iudaeorum ad te reuocare non potui? haec autem uniuersa dicuntur, ut 
liberum hominis monstraretur arbitrium. dei enim uocare est, et nostrum 
credere. nec statim si nos non credimus, impossibilis deus est; sed 
potentiam suam nostro arbitrio derelinquit ut iuste uoluntas praemium 
consequatur. quia ergo noluerunt per me in te credere, iudicium meum 
apud te est, quod omnia fecerim quae eis facere debui, dicens in 
euangelio: ego te glorificaui super terram, opere completo quod dedisti 
mihi ut facerem. et iterum: manifestaui nomen tuum hominibus. et opus 
meum siue labor et dolor meus, hoc enim significat ponos~g, in conspectu
 tuo est. fleuit enim et in euangelio hierusalem, et in psalmo ob 
incredulorum multitudinem, quodammodo frustra passum se esse dicit: quae
 utilitas in sanguine meo, dum descendo in corruptionem? et iuxta 
hebraicum pendens in cruce loquitur: longe a salute mea, uerba 
lamentationum mearum.
</font></p><p><font size="2">et nunc dicit dominus, formans me ex utero seruum sibi, ut 
reducam iacob ad eum, et israel non congregabitur. et glorificatus sum 
in oculis domini, et deus meus factus est fortitudo mea. et dixit: parum
 est, ut sis mihi seruus ad suscitandas tribus iacob, et faeces israel 
conuertendas. dedi te in lucem gentium; ut sis salus mea usque ad 
extremum terrae. lxx: et nunc sic dicit dominus qui formauit me ex utero
 seruum sibi, ut congregarem iacob ad eum et israel; congregabor et 
glorificabor coram domino et deus meus erit fortitudo mea. et dixit 
mihi: magnum tibi est ut uoceris puer meus, et suscites tribus iacob, et
 dispersionem israel conuertas. ecce posui te in testamentum generis, in
 lucem gentium, ut sis salus usque ad extremum terrae. dicente me: in 
uacuum laboraui, sine causa et uane fortitudinem meam consumpsi, quia 
iudaei credere noluerunt, et iudicium meum cum domino est. et opus meum,
 quod, illo iubente, compleui, cum domino; respondit mihi dominus, qui 
me formauit ex utero seruum sibi. ex quo ostendit eum appellari seruum, 
qui sit formatus ex utero. qui et in psalmo dicit: de uentre matris meae
 deus meus es tu. quid ergo dominus dixit ei? ut reduceret iacob ad eum 
qui aberrauerat, qui, deserto creatore, idolis seruiebat. unde et ipse 
loquitur ad discipulos: in uiam gentium ne ieritis, et in ciuitates 
samaritanorum ne intretis; sed ite magis ad oues perditas domus israel. 
et in alio loco: non ueni nisi ad oues perditas domus israel. haec 
igitur uoluntas patris fuit, ut pessimi uinitores missum susciperent 
filium, et fructus uineae redderent, qui interfecerunt eum dicentes: 
uenite, occidamus illum, et nostra erit hereditas; et hoc est quod nunc 
dicit: et israel non congregabitur, id est non reuertetur ad dominum. 
satis que miror quomodo uulgata editio, fortissimum contra iudaeorum 
perfidiam testimonium alia interpretatione subuerterit, dicens: 
congregabor et glorificabor coram domino, cum theodotio et symmachus 
nostrae interpretationi congruant. de aquila autem non miror, quod homo 
eruditissimus linguae hebraicae, et uerbum de uerbo exprimens, in hoc 
loco aut simularit imperitiam, aut pharisaeorum peruersa expositione 
deceptus sit, qui interpretari uoluit: et israel ei congregabitur, hoc 
est deo. cum uerbum hebraicum lo, in hoc loco non scribatur per lamed et
 uau; quod si esset, significaret ei uel illi; sed per lamed et aleph 
quod proprie non sonat.
quia igitur non est reductus iacob ad dominum, nec israel congregatus; 
propterea filius loquitur illis non credentibus: glorificatus sum in 
oculis domini. in me enim omnis mundus credidit: et deus meus factus est
 fortitudo mea, qui et consolatus est me tristem super abiectione populi
 mei; et dixit mihi: parum est si seruias mihi ad suscitandas tribus 
iacob, quae suo uitio corruerunt; et ad faeces, siue reliquias israel 
conuertendas. hoc enim uerbum hebraicum nesure sonat. pro illis enim 
dedi te in lucem omnium gentium, ut illumines uniuersum mundum, et 
salutem meam, per quam omnes salui fiunt, usque ad extrema terrae facias
 peruenire. illud autem quod in septuaginta legitur: congregabor, et 
glorificabor coram domino, sic intellegi potest, ut congregatus sit 
dominus cum credentibus. quod que sequitur: dixit mihi: magnum tibi est 
ut uoceris puer meus, magnum referamus ad hominem et ad puerum, qui 
comparatione dei paruus est.
</font></p><p><font size="2">haec dicit dominus redemptor israel sanctus eius ad 
contemptibilem animam, ad abominatam gentem, ad seruum dominorum. reges 
uidebunt te, et consurgent principes, et adorabunt propter dominum, quia
 fidelis est; et sanctum israel qui elegit te. lxx: sic dicit dominus 
qui eruit te deus israel. sanctificate eum qui despicit animam suam, qui
 abominationi est gentium, qui seruus est principum. reges uidebunt eum,
 et consurgent principes, et adorabunt eum propter dominum, quia fidelis
 est sanctus israel, et elegit te. pro eo quod nos diximus: ad 
contemptibilem animam, ad abominatam gentem, ad seruum dominorum, 
theodotio transtulit: ei qui despicit animam, qui abominationi est 
genti, qui seruus est principum; quod manifeste christi personae 
conuenit. ipse enim bonus pastor posuit animam suam pro ouibus suis, et 
contempsit eam, qui abominationi est genti iudaeorum, cui ter per 
singulos dies sub nomine nazarenorum maledicunt in synagogis suis. qui 
seruus fuit principum, et tam humilis ut staret ante annam et caipham; 
et crucifigendus pilato et herodi mitteretur. cui interpretationi aquila
 consensit, et ex parte septuaginta, licet in eo mutauerint sensum, et 
extenuauerint, quod pro gente, gentes; et pro seruo, seruos interpretati
 sunt. alii uero hoc dici arbitrantur ad gentem iudaeorum, quae 
contempsit animam suam, et abominationi est uniuerso mundo; et seruit 
principibus, de quibus scriptum est: qui deuorant plebem meam sicut 
cibum panis. sed melior super christo interpretatio. quae igitur pater, 
redemptor quondam et sanctus israel, ad filium loquitur? reges uidebunt 
et consurgent principes, et adorabunt, quando uenerit in gloria patris 
cum angelis suis, et sederit in throno gloriae suae, iudicans uiuos et 
mortuos. tunc omnes adorabunt eum propter dominum patrem suum, qui 
elegit eum. siue ita intellegendum: reges quorum cor in manu dei est, et
 ecclesiae principes, adorabunt te; quia fidelis est dominus, sanctus 
israel qui elegit te. haec autem omnia ad eum refert, qui contempsit 
animam suam, qui abominatur a gente, qui seruus est principum.
</font></p><p><font size="2">haec dicit dominus: in tempore placito exaudiui te, et in die 
salutis auxiliatus sum tui. et seruaui te, et dedi te in foedus populi, 
ut suscitares terram, et possideres hereditates dissipatas, ut diceres 
his qui uincti sunt: exite. et his qui in tenebris: reuelamini. in uiis 
pascentur, et in omnibus planis pascua eorum. non esurient, neque 
sitient, et non percutiet eos aestus et sol, quia miserator eorum reget 
eos, et ad fontes aquarum potabit eos. et ponam omnes montes meos in 
uiam, et semitae meae exaltabuntur. ecce isti de longe uenient, et ecce 
illi ab aquilone et a mari, et isti de terra australi. laudate, caeli, 
et exsulta, terra; iubilate, montes, laudem, quia consolatus est dominus
 populum suum, et pauperum suorum miserebitur.
lxx: sic dicit dominus: tempore opportuno exaudiui te, et in die salutis
 auxiliatus sum tui. et plasmaui te, et dedi te in testamentum gentium, 
ut constitueres terram, et possideres hereditates desertas. diceres que 
his qui in uinculis sunt: exite. et qui in tenebris: reuelamini; in 
omnibus uiis pascentur, et in omnibus semitis pascua eorum. non 
esurient, neque sitient, neque percutiet eos aestus neque sol; sed qui 
miseretur eorum, consolabitur eos, et per fontes aquarum ducet illos. 
ponam que omnem montem in uiam, et omnem semitam in pascua eis. ecce 
isti de longe uenient, isti ab aquilone et mari; alii autem de terra 
persarum. laetamini, caeli, et exsultet terra, erumpant montes 
laetitiam, quia misertus est deus populi sui; et humiles populi sui 
consolatus est. hoc testimonio apostolus paulus in secunda ad corinthios
 usus est dicens: tempore opportuno exaudiui te; et in die salutis 
auxiliatus sum tui. ecce nunc tempus acceptabile, ecce nunc dies 
salutis. si ergo uas electionis ad primi aduentus refert intellegentiam 
quae dicuntur, et nos sequamur expositionis eius uestigia, et instar 
paruulorum, super adumbratas lineas praeceptoris, litteras imprimamus. 
tempus placitum et opportunum, et dies salutis, passio saluatoris est et
 resurrectio, quando orabat in cruce: deus deus meus, quare me 
dereliquisti? et seruauit eum, siue plasmauit, morte superata, dedit que
 in foedus populi iudaeorum, his uidelicet qui ex illis credere 
uoluerunt, ut suscitaret terram, quae in idololatriae iacebat erroribus,
 et possideret hereditates dissipatas, siue desertas, quae habitatorem 
non habebant deum, et diceret his qui erant in uinculis: exite, qui 
peccatorum uinculis stringebantur, quia funibus peccatorum suorum 
unusquisque constringitur. et qui erant in tenebris: reuelamini. qui 
sedebant in tenebris et umbra mortis, et lucem uidere non poterant. qui 
postquam conuersi fuerint, et clarum christi lumen aspexerint, pascentur
 in uiis et in semitis sanctarum scripturarum, et dicent: dominus pascit
 me, et nihil mihi deerit, in loco pascuae ibi me collocauit; super 
aquas refectionis educauit me. qui autem in istiusmodi uiis atque 
semitis pastus fuerit et nutritus, nec esuriet, nec sitiet, neque 
calorem sentiet solis; et implebitur de illo quod scriptum est: per diem
 sol non uret te, neque luna per noctem. ut nec aduersa nec prospera 
huius saeculi sentiat. siquidem misericors et miserator dominus, ipse 
consolabitur et reget eos, et deducet ad fontes aquarum. siue potabit 
illos ad fontes, de quibus scriptum est: benedicite domino de fontibus 
israel. et in alio loco: haurite aquas de fontibus saluatoris. hi fontes
 in ueteri et nouo sunt testamento. omnia que offendicula quae 
credentium poterant impedire gressus, dominus eis uertet in planum, et 
excelsa humiliabit, atque humilia sublimabit, ut iter planum habeant 
atque campestre. qui sint autem isti quibus praeparetur uia, ponit 
manifestius: ecce isti de longe uenient; et ecce illi ab aquilone et a 
mari, et isti de terra australi. quattuor plagas orbis ostendens, 
orientem et septentrionem, occidentem et meridiem, pro oriente, longe 
posuit; pro australi plaga, in hebraeo legitur sinim quod lxx persarum 
interpretati sunt. ceteri ita ut in hebraeo legitur expresserunt sinim, 
quod nos interpretati sumus ab austro; illud suspicantes quod mons sinai
 in australi parte positus sit, iuxta abacuc prophetam: deus ab austro 
ueniet; et sanctus de monte pharan umbroso et condenso. si autem sinim, 
ut lxx transtulerunt, persas intellegimus, qui ad orientem siti sunt, 
illud quod supra dicitur: ecce isti de longe uenient, ad austrum referre
 poterimus. praecipitur que caelis et terrae, uel his uirtutibus quae in
 caelo morantur et terra, uel angelis et hominibus, ut dei concinant 
laudes. et qui in excelso uirtutum positi sunt, mentis laetitiam iubilo 
exsultationis testentur. quia consolatus est dominus populum suum, eos 
qui ex iudaeis credere uoluerunt.
et pauperum humilium que suorum misertus est; siue omnis populi sui, qui
 de oriente et occidente, aquilone et austro ad eum uocatus est, non 
habens legem nec prophetas nec diuitias spiritales; sed desertus, pauper
 et humilis, cunctis daemonibus subiacebat.
</font></p><p><font size="2">et dixit sion: dereliquit me dominus, et dominus oblitus est mei.
 numquid obliuisci potest mulier infantem suum, ut non misereatur filio 
uteri sui? et si illa oblita fuerit, ego non obliuiscar tui. ecce in 
manibus meis descripsi te: muri tui coram oculis meis semper. uenerunt 
structores tui; qui te destruxerant et dissipauerant, exibunt a te. leua
 in circuitu oculos tuos, et uide, omnes isti congregati sunt, uenerunt 
tibi. uiuo ego, dicit dominus, quia omnibus his uelut ornamento 
uestieris, et circumdabis tibi eos quasi sponsa, quia deserta tua et 
solitudines tuae, et terra ruinae tuae nunc angusta erunt prae 
habitatoribus, et longe fugabuntur qui absorbebant te. adhuc dicent in 
auribus tuis, filii sterilitatis tuae. angustus mihi est locus, fac 
spatium mihi, ut habitem. et dices in corde tuo: quis genuit mihi istos?
 ego sterilis et non pariens, transmigrata et captiua; et istos quis 
enutriuit? ego destituta et sola et isti ubi hic erant? lxx: dixit autem
 sion: dereliquit me dominus, et dominus oblitus est mei. numquid 
obliuiscetur mulier paruuli sui, ut non misereatur partus uteri sui? sin
 autem et horum oblita fuerit mulier; sed ego non obliuiscar tui, dicit 
dominus. ecce super manus meas depinxi muros tuos et coram me es semper.
 cito que aedificaberis, a quibus destructa fueras; et qui te 
dissipauerant, egredientur ex te. leua in circuitu oculos tuos, et uide.
 omnes isti congregati sunt et uenerunt ad te. uiuo ego, dicit dominus, 
quia omnibus his quasi ornamento uestieris, et circumdabis tibi eos 
quasi monile sponsae, quoniam deserta tua, et quae dissipata, et quae 
corruerunt. nunc angustaberis prae habitatoribus; et longe fient a te 
qui te humiliauerant. dicent enim in auribus tuis, filii tui, quos 
perdidisti: angustus mihi locus est; fac mihi locum ut habitem. et dices
 in corde tuo: quis genuit mihi istos? ego absque liberis et uidua, et 
istos quis enutriuit mihi? ego derelicta sum sola, et isti ubi erant? 
hierusalem et sion quattuor modis in scripturis sanctis debere 
intellegi, saepe memorauimus. uno, iuxta iudaeos, quam plangit dominus 
in euangelio: hierusalem, hierusalem, quae occidis prophetas, et lapidas
 eos qui ad te missi sunt. et in alio loco: cum uideritis circumdari ab 
exercitu hierusalem, tunc scitote quia appropinquauit desolatio eius. 
secundo, sanctorum est congregatio, qui in pace domini et in uirtutum 
specula constituti, recte appellantur sion, de qua dicitur: fundamenta 
eius in montibus sanctis; diligit dominus portas sion, super omnia 
tabernacula iacob.
neque enim fundamenta iudaicae sion, quam uidemus esse destructam, a 
domino sunt dilecta, aut quod a domino dilectum est, destrui potuit. 
tertio appellatur hierusalem multitudo angelorum, dominationum, et 
potestatum, et omne quod in dei ministerio constitutum est. de qua 
hierusalem et apostolus loquebatur: quae autem sursum est hierusalem, 
libera est, quae est mater omnium nostrum. et in alio loco: sed 
accessistis ad sion montem, et ciuitatem dei uiuentis, hierusalem 
caelestem. quarto appellatur hierusalem quam iudaei et nostri 
iudaizantes iuxta apocalypsim ioannis, quam non intellegunt, putant 
auream atque gemmatam de caelestibus ponendam, cuius terminos et 
infinitam latitudinem etiam in hiezechielis ultima parte describi. quae 
cum ita se habeant, nunc diligentius intuendum est, quae ex quattuor 
dixerit sion: dereliquit me dominus, et dominus oblitus est mei. nec 
dubium est, quin congregatio sanctorum, quae prior fuerat in iudaeis, et
 a domino derelicta est, ista commemoret, et uoce lacrimabili 
conqueratur se esse desertam, et domini auxilio destitutam. cui 
respondit deus, naturali utens similitudine: si potest fieri, ut mater 
sui obliuiscatur infantis, et ad partum uiscerum suorum non flectatur 
misericordia, et ego obliuiscar tui. plus aliquid dicam: etsi illa 
oblita fuerit, uincens mentis duritia iura naturae; ego tamen non 
obliuiscar creaturam meam, et sanctorum animas semper in meo corde 
retinebo. scito enim tu, quae te arbitraris penitus derelictam, in meis 
descriptam esse te manibus atque depictam; et muros tuos coram oculis 
meis iugiter permanere. ex quo discimus, nequaquam hierusalem in 
palaestinae regione quaerendam, quae totius prouinciae deterrima est, et
 saxosis montibus asperatur, et penuriam patitur sitis, ita ut 
caelestibus utatur pluuiis, et raritatem fontium cisternarum 
exstructione soletur. sed in dei manibus, ad quam dicitur: festinauerunt
 structores tui. siue iuxta lxx: cito aedificaberis a quibus destructa 
fueras. a iudaeis enim destructa, a iudaeis aedificata est. quae ob 
culpam scribarum pharisaeorum que deserta, ad praedicationem apostolorum
 christi congregata est tam de iudaeis, quam de gentibus. sequitur: et 
qui te destruxerant et dissipauerant, egredientur ex te: doctores 
pessimi; ut nequaquam mandata et traditiones sequaris hominum, sed legem
 dei. dicitur que ad eam, ut eleuet oculos suos in circuitu, et uideat 
filios qui ei fuerant congregati. de quibus et dominus loquebatur: 
leuate oculos uestros, et uidete quia iam albae sunt segetes ad 
metendum. et ut securos nos faciat: uiuo, inquit dominus, quod iuxta 
uetus testamentum, iurandi dicitur consuetudine, quia omnibus his uelut 
ornamento uestieris, et circumdabis tibi eos, quasi sponsa circumdat 
monile sibi. felix qui tanti meriti est, tantae que uirtutis, ut 
ornamentum dicatur ecclesiae. puto autem diuersas significari gratias 
spiritales, per quas sponsae ornatur ambitio. de qua et in quadragesimo 
quarto psalmo canitur: astitit regina a dextris tuis in uestitu 
deaurato, circumdata uarietate. quae enim prius deserta fuerant, et 
dilapsa in solitudines et ruinas, adueniente christi euangelio, 
instaurabuntur et tantam habebunt habitatorum multitudinem, ut eos 
capere non possint. ita dumtaxat, ut persecutores fugentur procul, uel 
hi de quibus supra diximus: qui destruebant te, et dissipabant, exibunt a
 te. filii que sterilitatis tuae quos putabas te penitus perdidisse, et 
illis te esse uiduatam, dicent in auribus tuis: angustus mihi est locus 
in synagogis, fac mihi spatium in ecclesiis, ut habitem latius, ut non 
comprimar blasphemiis iudaeorum, ut totum orbem tua me cum capiat 
latitudo. tu autem laetitiae magnitudinem non ualens ore proferre, in 
tuo corde tacita cogitabis, et dices: quis mihi istos genuit? ego eram 
sterilis et uidua, deserta atque captiua in populo iudaeorum, filios 
habere desieram, multo tempore non pepereram. post aggaeum et zachariam 
et malachiam, nullos alios prophetas usque ad ioannem baptistam uideram;
 et quomodo quae fueram sola, et uiri auxilio destituta, tantos filios 
habere nunc coepi? ut autem sciamus super petram et fundamentum christi 
ex utroque populo aedificari sion, ad credentes paulus apostolus 
loquitur: aedificati super fundamentum apostolorum et prophetarum ipso 
summo lapide angulari, qui est iesus christus. ex quo perspicuum est, 
unum esse fundamentum apostolorum et prophetarum, dominum nostrum iesum 
christum.
</font></p><p><font size="2">haec dicit dominus deus: ecce leuo ad gentes manum meam, et ad 
populos exaltabo signum meum. et afferent filios tuos in ulnis, et 
filias tuas super humeros portabunt. et erunt reges nutricii tui, et 
reginae nutrices tuae. uultu in terram demisso adorabunt te, et puluerem
 pedum tuorum lingent. et scies quia ego dominus super quo non 
confundentur qui exspectant eum. lxx: sic dicit dominus deus: ecce eleuo
 super gentes manum meam, et super insulas leuabo signum meum, et 
adducent filios tuos in sinu, et filias tuas in humeris portabunt. et 
erunt reges nutricii tui; et principes feminae nutrices tuae. super 
faciem terrae adorabunt te, et puluerem pedum tuorum lingent; et scies 
quia ego dominus, et non confundentur qui exspectant me. ad id quod 
ecclesia dixerat: ego sterilis atque captiua, istos quis genuit mihi? 
ego destituta et sola, et isti ubi hic erant? respondit dominus: miraris
 cur ista sint facta? nequaquam miraberis cum audieris, quia ego ad 
gentes leuauerim manum meam. de qua et sanctus loquitur: tu formasti me,
 et posuisti super me manum tuam. et ipse saluator: nemo potest rapere 
de manu patris mei. et apostolus paulus: humiliamini sub potenti manu 
dei, ut uos exaltet in tempore uisitationis. ista manus ad gentes 
leuata, ipsa est de qua hic idem propheta loquitur: erit radix iesse, 
qui exsurget, ut princeps sit gentium; in ipsum gentes sperabunt. nec 
solum manum suam leuabit ad gentes; sed et signum suum exaltabit in 
populis. haud dubium quin uexillum crucis, ut impleatur illud quod 
scriptum est: laudibus eius plena est terra. et iterum: in omni terra 
admirabile nomen eius. tunc afferent in ulnis, siue in sinu filios sion,
 et filias eius portabunt in humeris. qualis fuit et lazarus, omnes que 
sancti qui requiescunt in sinu abrahae et animae credentium, ad quas 
paulus apostolus loquebatur: lacte uos potaui. et alibi: filioli mei 
quos iterum parturio, donec christus formetur in uobis. et in alio loco:
 quasi nutrix foueat filios suos: sic desiderantes uos, cupimus 
impartire uobis non solum euangelium christi, sed et animas nostras. 
alioquin ridiculum est more iudaico grandaeuos filios et filias in ulnis
 humeris que portare. reges autem nutricii, et reginae principes que 
nutrices, manifeste apostolos et apostolicos ostendunt uiros, qualis 
fuit et abraham, ad quem dicitur: rex a deo tu in nobis es; et quorum 
cor in manu dei est, qui dicunt credentibus: quasi modo nati paruuli, 
rationabile et absque dolo lac desiderate. princeps quoque, id est, 
archousa~g, quod sarae nomen sonat: et reginae, siue regina, de qua in 
quadragesimo quarto psalmo canitur: astitit regina a dextris tuis in 
uestitu deaurato, cotidie christi nutrit paruulos, et ad perfectam ducit
 aetatem; omnis que aetas, sexus, et dignitas, adorabunt sion propter 
eum qui habitat in ea. si enim caput ecclesiae christus est, caput 
adoratur in corpore. et si ad quosdam dicitur: exaltate dominum deum 
nostrum, et adorate scabellum pedum eius, non quo scabellum adorandum 
sit; sed quo maiestas pedum illius indicetur: cur non adoretur ecclesia 
quae totum christi corpus amplectitur, ut impleatur illud quod scriptum 
est in sophonia: adorabunt eum singuli de loco suo, omnes insulae 
gentium, ut nequaquam more iudaico tribus per annum uicibus ueniant in 
hierusalem, sed in loco suo adorantes dominum, possideant hierusalem. 
quod que sequitur: et puluerem pedum tuorum lingent, hoc significat, 
quod reges et principes, quidquid in pedibus ecclesiae, terreni operis 
adhaeserit, suo sermone tergant atque delingant. unde et apostolis 
praecipitur, ut excutiant puluerem pedum suorum. et ad petrum dicitur, 
quod qui semel lotus sit, non habeat necesse nisi pedes lauare.
per quae omnia discit ecclesia, non esse alium dominum praeter eum, quem
 qui exspectauerint, aeternam gloriam possidebunt.
</font></p><p><font size="2">numquid tolletur a forte praeda? aut quod captum fuerit a 
robusto, saluum esse poterit? quia haec dicit dominus: equidem 
captiuitas a forte tolletur; et quod ablatum fuerit a robusto, 
saluabitur. eos uero qui iudicauerunt te, ego iudicabo; et filios tuos 
ego saluabo. et cibabo hostes tuos carnibus suis, et quasi musto 
sanguine suo inebriabuntur. et sciet omnis caro, quia ego dominus 
saluans te, et redemptor tuus fortis iacob. lxx: numquid accipiet quis a
 gigante spolia? et si captiuum duxerit quis inique, saluabitur. sic 
dicit dominus: si quis ceperit gigantem, accipiet spolia, et accipiens a
 forte saluabitur. ego autem iudicium meum iudicabo. et ego filios meos 
eruam, et comedent qui tribulauerunt te, carnes suas, et bibent quasi 
uinum nouum sanguinem suum, et inebriabuntur; et sciet omnis caro quia 
ego dominus qui erui te, et adiutorium fortitudinis iacob. dominus 
noster atque saluator, qui prius locutus fuerat per esaiam, ipse in 
euangelio eumdem sensum repetit. quomodo potest aliquis intrare in domum
 fortis, et uasa eius diripere, nisi primum ligauerit fortem, et tunc 
domum eius diripiet? fortis et gigans, diabolus est, qui omnes gentes 
suo subiugarat imperio, audens dicere saluatori: haec omnia mihi tradita
 sunt, et dabo tibi ea, si procidens adoraueris me. mundus enim in 
maligno positus est, quem nullus iustorum uincere potuit. nec iuxta 
amos, praedam de ore leonis auferre. proposita igitur quaestione, quod 
nullus possit fortem et gigantem uincere, nec saluare quod ab eo raptum 
erat, respondit dominus, suo aduentu omnia perpetranda, quod scilicet 
captae prius gentes a gigante tollantur, et omnis illius supellex, 
uniuersa que familia apostolis diuidatur. impleto illo quod scriptum 
est: rex uirtutum dilecti, et speciei domus diuidere spolia. iste est 
enim qui ascendens in altum, captiuam duxit captiuitatem, dedit dona 
hominibus. eos uidelicet qui prius capti erant in mortem, recepit in 
uitam. unde manifestius interpretatus est symmachus: sed et captiuitas 
fortis auferetur, et rapina horribilis salua erit. fortem atque 
horribilem diabolum uolens intellegi, qui domini uirtute superatus est. 
ergo dominus iudicans eos qui oppresserant sion, siue iudicans iudicium 
eius, liberabit filios illius qui capti fuerant a gigante, atque 
saluabit, et aduersarias potestates cibabit carnibus suis, et inebriabit
 quasi musto, ut nequaquam aliorum nece, sed sua morte saturentur. et 
qui carnes sunt, quia dei spiritum perdiderunt, suis uescantur carnibus.
 quod quidem et sanctus loquitur in psalmis: cum appropinquarent mihi 
qui affligebant, ut comederent carnes meas. non enim spiritus qui 
incorporalis est, sed caro comeditur, ferocium bestiarum morsibus 
patens. et tunc dicet sion: immo omnis caro quae uidebit salutare dei 
quod redemptor atque saluator eius ille sit qui luctatus est cum iacob, 
uel auxiliator fuit uirtutis iacob. ut in passione supereleuatus, 
crucifigentibus benediceret: pater, ignosce eis; quod enim faciunt 
nesciunt.
</font></p><p><font size="2">haec dicit dominus: quis est liber repudii matris uestrae, quo 
dimisi eam? aut quis creditor meus, cui uendidi uos? ecce in 
iniquitatibus uestris uenditi estis, et in sceleribus uestris dimisi 
matrem uestram. quia ueni, et non erat uir: uocaui, et non erat qui 
audiret.
lxx: sic dicit dominus: qualis est liber repudii matris uestrae, quo 
dimisi eam? aut cui creditori et exactori meo uendidi uos? ecce peccatis
 uestris uenundati estis, et in iniquitatibus uestris dimisi matrem 
uestram, quia ueni, et non erat homo. uocaui, et non erat qui oboediret.
 post uocationem gentium, et reges ac principes, nutricios et nutrices, 
et captiuitatem fortis prius atque robusti, cuius praeda apostolis 
distributa est, et post daemonum uesaniam, qui suis saturati carnibus, 
suo que inebriati sunt sanguine. quando omnis cognouit caro, quod 
redemptor et fortis ipse esset deus iacob, loquitur ad populum iudaeorum
 super sion, quae prius dixerat: dereliquit me dominus, et dominus 
oblitus est mei. putatis mea duritia matrem uestram terrenam hierusalem 
esse proiectam, et quod ego mentis rigidae dederim ei libellum repudii, 
et non potius, quod uerum est, intellegitis, illam suo a me uitio 
recessisse? dicente enim me ad eam: quiescite inique agere, discite 
bonum facere, audire me noluit. sed uertit contra me scapulam 
recedentem: unde locutus sum filiis eius: uae illis, quoniam recesserunt
 a me. manifesti sunt qui impie egerunt in me. et ad ipsam: erudiet te 
abscessio tua, et malitia tua corripiet te; et scies quoniam malum tibi 
sit quod reliqueris me. sed forsitan libellum repudii ostendere non 
potestis, et aliquis creditor meus exigens pecuniam, me non habente quod
 redderem, uos in debiti compensatione suscipit? non est ita, sed ego 
ostendam uobis, quamobrem matrem cum filiis dereliquerim. scelera uestra
 atque peccata uos daemonibus uendiderunt, ut praesentis saeculi 
uoluptatibus irretiti, et uos parentem, et illa coniugem derelinqueret. 
unde adulteram matrem uestram ultra tenere non potui, sed uolentem abire
 permisi. quod autem peccatis suis unusquisque uenundatur, dum proprio 
arbitrio derelicti, nostra uoluntate, uel ad bonum, uel ad malum 
ducimur, et paulus apostolus docet: ego autem carnalis sum, uenundatus 
sub peccato. qui enim facit peccatum, seruus est peccati. et quomodo 
auari atque raptores serui sunt mammonae; sic omne peccatum dominatur 
peccatoribus. quibus dicitur: non regnet peccatum in mortali uestro 
corpore. ut autem sciatis, non a me repudiatam matrem uestram; sed 
uoluntate propria recessisse, post multa beneficia humanum corpus 
assumpsi, et nequaquam per prophetas, sed praesens locutus sum. ueni, et
 non erat uir, siue homo. omnes enim uiri et hominis imaginem 
relinquentes, bestiarum et serpentium sumpsere imagines. unde et ad 
herodem propter malitiam dicitur: ite, et dicite uulpi huic. et ad 
pharisaeos: genimina uiperarum. et ad libidinosos: equi insanientes in 
feminas facti sunt. et de uoluptuosis: nolite mittere margaritas uestras
 ante porcos. et impudentibus: neque sanctum detis canibus. et in 
commune de omnibus: uisio quadrupedum quae erant in deserto. uenit 
itaque dominus, et non inuenit hominem. homo enim cum in honore esset, 
non intellexit; comparatus est iumentis insipientibus, et similis factus
 est eis.
uocaui, inquit, eos quasi rationale animal, et dixi: inclinate aurem 
uestram in uerba oris mei; et non audiuit populus meus uocem meam. 
clamaui, et dixi: qui sitit, ueniat et bibat. et in alio loco: uenite ad
 me, omnes qui laboratis et onerati estis. et non erat qui audiret. unde
 eis in euangelio sum locutus: neque speciem dei uidistis, neque uocem 
illius audistis, quia non habetis sermonem eius manentem in uobis.
</font></p><p><font size="2">numquid abbreuiata est, et paruula facta manus mea, ut non possit
 redimere? aut non est in me uirtus ad liberandum? ecce in increpatione 
mea desertum faciam mare, ponam flumina in siccum; computrescent pisces 
sine aqua et morientur in siti. induam caelos tenebris, et saccum ponam 
operimentum eorum. lxx: numquid non potest manus mea liberare, aut non 
praeualet ut eruat? ecce comminatione mea desertum faciam mare, et ponam
 flumina deserta, et arefient pisces eorum; eo quod non sit aqua, et 
morientur in siti. et induam caelum tenebris, et quasi cilicium 
operimentum eius. aduersum eos qui putabant dominum non potuisse 
liberare populum suum de captiuitate, ponit rationem et exempla 
plenissima. quod qui mare rubrum fecit peruium populo suo, iordanis 
fluenta siccauit, et arescentibus in aegypto fluuiis, pisces uertit in 
putredinem. et qui tribus diebus in aegypto tenebras fecit esse 
palpabiles, ita ut caelum quasi sacco opertum uideretur et tenebris; 
utique potuerit et populum suum de periculo liberare. siue quia supra 
dixerat: ueni, et non erat homo; uocaui, et non erat qui audiret, illud 
possumus dicere, quod qui tantorum signorum patrator est, et caelum 
terras que, et maria suo facit seruire nutui, etiam ipse crucem euadere 
potuerit, dicens in euangelio: an putatis quia non possum rogare patrem 
meum, ut exhiberet mihi modo plusquam duodecim legiones angelorum? iuxta
 anagogen, ad increpationem domini desertum fit mare, quando omnis huius
 saeculi amaritudo siccatur, et flumina desolantur, de quibus spiritalis
 draco dicebat in aegypto: mea sunt flumina et ego feci ea. et de quibus
 in alio loco legimus: quid tibi est et uiae assyriorum, ut bibas aquas 
fluminum? pisces quoque, sagena missa in mari, computrescent, qui a 
bonis piscibus fuerint separati. quod que sequitur: induam caelum 
tenebris, et quasi cilicium erit operimentum eius, uel omne quod supra 
nos est, intellegamus caelum, sicut uolatilia quae in aere sunt, 
appellantur caelestia; et aduersariae potestates dicuntur esse 
caelestes, quae inter caelum terram que discurrunt. uel certe induitur 
caelum tenebris, quando obtexitur nubibus. iuxta illud quod scriptum 
est: qui operit caelum nubibus, et dat terrae pluuiam. et in 
comminatione siccitatis loquitur deus: ponam caelum aeneum, et terram 
ferream. non quod elementorum natura mutetur, sed quod per aes et ferrum
 poenarum magnitudo monstrata sit. aiunt philosophi, non amplius decem 
stadiis a terra nubes in sublime sustolli, et solis splendorem 
abscondere. ergo non caelum sacco obuoluitur, sed intercluso caeli 
lumine aer qui subter est, nubis tenebris obscuratur. possumus caelos 
obuolutos tenebris, et sacco opertos, sic interpretari, ut dicamus omnes
 esse sub peccato, et sanctos quoque indigere misericordia dei.
</font></p><h3><a name="TOC-LIBER-14"></a><font size="2">LIBER 14</font></h3>
<p><font size="2">dominus qui respicit terram, et facit eam tremere, qui tangit montes,
 et fumigabunt, qui loquitur in deuteronomii cantico: ego occidam, et 
ego uiuificabo; percutiam et ego sanabo. frequentibus morbis meam quoque
 terram fecit contremiscere, cui dictum est: terra es, et in terram 
ibis. et oblitum conditionis humanae, crebro admonet, ut hominem et 
senem, et iamiamque moriturum esse me nouerim.
de quo scribitur: quid gloriatur terra et cinis? unde qui me subito 
languore percusserat, incredibili uelocitate sanauit, ut terreret 
potius, quam affligeret, et emendaret magis quam uerberaret. itaque 
sciens cuius sit omne quod uiuo, et quod idcirco forsitan mea dormitio 
differatur, ut coeptum in prophetas opus expleam, totum me huic trado 
studio, et quasi in quadam specula constitutus, mundi huius turbines 
atque naufragia, non absque gemitu et dolore contemplor; nequaquam 
praesentia cogitans, sed futura; nec hominum famam atque rumusculos, sed
 dei iudicium pertremiscens. tu que uirgo christi eustochium, quae 
aegrotantem tuis orationibus adiuuisti, sanato quoque imprecare gratiam 
christi, ut eodem spiritu, quo prophetae futura cecinerunt, possim in 
nubem eorum ingredi et caliginem, et dei nosse sermonem, qui nequaquam 
carnis auribus, sed cordis auditur. et dicere cum propheta: dominus dat 
mihi linguam disciplinae, ut sciam quando oporteat me loqui. quod 
testimonium quarti et decimi in esaiam libri, quem nunc disserere cupio,
 principium est.
</font></p><p><font size="2">50. dominus dedit mihi linguam eruditam, ut sciam sustentare eum 
qui lassus est uerbo. erigit mane, mane erigit mihi aurem, ut audiam 
quasi magistrum. dominus deus aperuit mihi aurem; ego autem non 
contradico, retrorsum non abii. corpus meum dedi percutientibus, et 
genas meas uellentibus. faciem meam non auerti ab increpantibus et 
conspuentibus. dominus deus auxiliator meus, ideo non sum confusus. ideo
 posui faciem meam ut petram durissimam, et scio quia non confundar. 
lxx: dominus dat mihi linguam disciplinae, ut sciam quando oporteat me 
loqui uerbum. posuit mihi mane, addidit mihi aurem ad audiendum; et 
disciplina domini aperit aures meas. ego autem non renuo, neque 
contradico. dorsum meum dedi ad flagella, et genas meas ad alapas. 
faciem autem meam non auerti a confusione sputorum. et dominus 
auxiliator meus factus est, propterea non sum confusus; sed posui faciem
 meam sicut fortissimam petram, et sciam quoniam non confundar. iudaei 
hoc capitulum a superioribus separantes uolunt ad esaiae referre 
personam, quod se dicat a domino accepisse sermonem, quomodo lassum 
errantem que populum sustentet et reuocet ad salutem; et in morem 
paruulorum, qui matutinis horis erudiuntur, a spiritu sancto audiat quid
 loquatur, se que non contradixisse eius imperio, sed domino 
sciscitante: quem mittam, et quis ibit ad populum istum? respondisse ei:
 ecce ego, mitte me. et quia dixerit: audite uerbum domini, principes 
sodomorum; percipite auribus legem dei nostri, populus gomorrae; 
intantum dura perpessum, ut non solum uerborum contumeliis, sed et 
plagarum doloribus fuerit expositus. attamen se conscientia iubentis dei
 nequaquam esse perterritum; sed iuxta id quod hiezechieli dicitur: ecce
 dedi faciem tuam ualentiorem faciebus eorum, et frontem tuam duriorem 
frontibus eorum, ut adamantem et silicem dedi faciem tuam, uniuersos 
eorum impetus contudisse. hoc illi dixerint, qui omni ratione conantur 
de christo euertere prophetias, et ad peruersam intellegentiam praua 
interpretatione torquere; quasi si et haec de esaia scripta sint, 
possint alia super christo auferre testimonia, quae ita perspicua sunt, 
ut clarum sui cunctorum oculis lumen infundant. ad personam igitur 
domini, in qua et superior finitus est liber, etiam ista referenda sunt,
 quod iuxta dispensationem assumpti corporis eruditus sit, et linguam 
acceperit disciplinae, ut sciret quando deberet loqui, quando reticere. 
denique qui in passione tacuit, per apostolos, et apostolicos uiros, in 
cuncto orbe nunc loquitur. magnae que scientiae est, dare in tempore 
conseruis cibaria, et audientium considerare personas. unde et apostolus
 paulus, his qui prophetarum fidem non recipiebant, auctorum suorum 
loquitur testimoniis: sicut quidam de uestris poetis dixerunt: cuius et 
genus sumus, aratum significans. rursum que de comico: corrumpunt mores 
bonos confabulationes malae. et epimenidis uersum hexametrum: cretenses 
semper mendaces, malae bestiae, uentres pigri.
qui si metrorum ordinem atque mensuram in translatione non seruant, 
sciendum est in graeco eos pedibus currere. hoc autem faciebat, quia 
acceperat linguam disciplinae, ut sciret quando oporteret loqui uerbum. 
cui addita est auris per gratiam, quam per naturam non habebat, ut 
intellegamus nequaquam aures corporis accipi debere, sed mentis; de 
quibus et in euangelio dominus loquebatur: qui habet aures audiendi, 
audiat. quae disciplina et eruditio aperuit aures eius, ut scientiam 
patris ad nos usque transmitteret; qui non contradixit ei, sed factus 
est oboediens usque ad mortem, et mortem crucis. ita ut poneret corpus 
siue dorsum suum ad plagas, et pectus dei capax flagella conciderent, 
genas que suas non auerteret ab alapis. quod illum a ministro principis 
sacerdotum sustinuisse non dubium est, ita ut certatim et iudaeorum 
populi illuderent. qui percussus atque consputus, non erubuit, sed quasi
 agnus ductus ad uictimam est; et quasi ouis coram tondente non aperuit 
os suum. quod autem filius iuxta suscepti corporis sacramentum a patre 
audierit quid loquatur, in euangelio plenius discimus, in quo ipse ait: 
et qui misit me pater, mandatum mihi dedit, quid dicam et quid loquar. 
et iterum: sicut audio, sic iudico.
</font></p><p><font size="2">iuxta est qui iustificat me: quis contradicit mihi? stemus simul.
 quis est aduersarius meus? accedat ad me. ecce dominus deus auxiliator 
meus; quis est qui condemnet me? ecce omnes quasi uestimentum 
conterentur, tinea comedet eos. lxx: iuxta est qui, iustificat me; quis 
est qui iudicetur me cum, resistat mihi simul? et quis est qui iudicium 
ineat aduersum me? appropinquet mihi. ecce dominus auxiliator meus quis 
affliget me? ecce omnes uos quasi uestimentum ueterascetis, et quasi 
tinea comedet uos. si quis, inquit, me putat iuste addictum cruci et 
aliquod fecisse peccatum, resistat mihi. quis est qui iudicetur me cum, 
ut non potentia maiestatis meae, sed ratione superetur? iudicatur autem 
quis cum domino, non auctoritate regnantis, sed comparatione uirtutum; 
quomodo et apostoli iudicant duodecim tribus israel, et niniuitae ac 
regina saba populum iudaeorum; iuxta quem sensum ad hierusalem dicitur: 
iustificata est sodoma ex te. quia igitur nullus potest iustificari 
praesente domino, omnes quasi uestimentum inueterascent. quod autem 
inueterascit, perditioni proximum est. et quasi tinea, ait, comedet eos.
 conscientia uidelicet peccatorum et zelus gentium saluatarum. de quo in
 fine huius uoluminis dicitur: uermis eorum non morietur. et in michaea 
contra peruersos principes: auferam bona eorum quasi tinea excomedens, 
et ambulans super regulam in die speculationis. et in prouerbiis: tinea 
ossium cor intellegens. pro tinea, in praesenti loco symmachus 
rubiginem, aquila uermem interpretati sunt.
</font></p><p><font size="2">quis ex uobis timens dominum, audiens uocem serui eius?
qui ambulauit in tenebris, et non est ei lumen; speret in nomine domini,
 et innitatur super deum suum. lxx: quis est in uobis qui timeat 
dominum, exaudiat uocem pueri eius; qui ambulant in tenebris non est eis
 lux. confiditis in nomine domini, et innitimini super deo. uos me 
flagellastis, uos meam faciem conspuistis; ego tamen ad paenitentiam 
prouoco persecutores meos. nolo enim mortem populi peccatoris, sed 
tantum ut reuertatur et uiuat. et dico: quis est inter uos qui timeat 
dominum, et audiat uocem serui uel pueri, id est filii eius? quorum 
aliud assumptae carnis est, aliud naturae. nec uero parum putemus esse 
timere dominum, iuxta illud quod in prouerbiis dicitur: principium 
sapientiae timor domini. perfecta quippe dilectio foras mittit timorem, 
quia timor poenam habet. qui autem timet non est perfectus in caritate. 
sed hic timor pro timiditate et eulabeiai~g ponitur; de quo et alibi 
legimus: beatus qui omnia metuit, propter eulabeian~g, hoc est propter 
timiditatem, quos uulgo appellant timoratos in religione dei. protegit 
enim dominus iter eorum et uiam timoratorum custodit. de hoc timore 
scriptum est: timor domini omnia superat. et alibi: non est inopia 
timentibus eum. denique post multos uirtutum gradus ad huiuscemodi 
timorem domini peruenitur. loquitur enim sermo diuinus sub persona 
magistri et patris, discipulum erudientis et filium: si inuocaueris 
sapientiam, et intellegentiae dederis uocem tuam, et si quaesieris eam 
quasi pecuniam, et quasi thesauros inuestigaueris eam; tunc intelleges 
timorem domini, et scientiam dei reperies. iste est timor qui animas 
sanctorum integras ac pudicas puras que conseruat, de quo dicitur: timor
 domini sanctus permanet in saeculum saeculi. ad quem nos diuina eloquia
 cohortantur: timete dominum, et date ei gloriam. qui igitur sic timet 
dominum, audiat uocem serui uel pueri eius, qui ambulauit in tenebris, 
et non erat ei lumen; qui non habuit speciem nec gloriam, sed in 
similitudine carnis peccatricis suscepit formam serui, ut peccatum in 
carne superaret. de hoc dicitur quod speret in nomine domini, et 
innitatur super deum suum; ut quidquid humanae fragilitatis est, diuina 
maiestate corroboret atque sustentet. hoc iuxta hebraicum. ceterum 
secundum septuaginta de peccatoribus dicitur, qui noluerunt oboedire 
uoci filii eius, et in tenebris gradiuntur erroris, et idcirco non 
habent lucem. neque enim fieri poterat, ut in peruersam animam introiret
 sapientia. qui nescierunt nec intellexerunt; et ideo in tenebris 
ambulant. non enim fecerunt opera domini atque mandata, nec seminauerunt
 sibi iustitiam, neque uindemiauerunt uitam, ut accenderent sibi lumen 
scientiae. qui enim desiderat sapientiam, seruet mandata, et dominus 
tribuet eam illi. unde ad deum dicitur: lux praecepta tua. et alibi: 
mandatum domini lucidum illuminans oculos. praecipitur que impiis ut 
confidant in domino, et peccatis ruentes, illius innitantur et 
sustententur auxilio. ecce omnes uos accendentes ignem, accincti 
flammis, ambulate in lumine ignis uestri, et in flammis quas 
succendistis; de manu mea factum est hoc uobis, in doloribus dormietis.
lxx: ecce omnes uos ignem accenditis, et confortatis flammam; ambulate 
in lumine ignis uestri, et in flamma quam succendistis; propter me facta
 sunt haec uobis. in maerore dormietis. nihil prodest exhortatio; nec 
post scelera spes salutis est. omnes declinauerunt, simul inutiles facti
 sunt; omnes sibi ignem succendunt, flammam que corroborant. habent enim
 in se fenum, ligna, stipulam, spinas et tribulos ac lolium, quae 
aeterno tradantur incendio. unde et in prouerbiis scriptum est: in 
multis lignis uiget ignis. sin autem paruulus ignis grandem materiam 
comprehendit; grandis flamma quanta populabitur? dicitur et in epistola 
quae fertur ad hebraeos, de terra, quod proferens spinas et tribulos, 
reproba sit, et maledictioni proxima, finis que illius in combustionem. 
ergo qui accincti sunt flammis atque circumdati, et sibi incendium 
roborauerunt, prouocantur ad salutem, et dicitur ad eos: ambulate in 
lumine ignis uestri, et in flammis quas succendistis, ut in poenis atque
 suppliciis discant dei potentiam, et redeant ad salutem. significat 
autem iudaici populi uastitatem, quod romanis traditi sint, et 
captiuitatis iugum hucusque sustineant. de manu enim christi haec facta 
sunt omnia, et in maerore ac doloribus dormient; quia nec beneficiis nec
 tormentis dei filium recipere uoluerunt. unde loquitur ad eos: ite in 
ignem aeternum, quem praeparauit deus diabolo et angelis eius. hoc est 
quod et apostolus ait: peruenit enim super uos ira in finem. hoc 
capitulo discimus, pro qualitate peccati, ignem sibi unumquemque 
succendere. et quomodo in eodem manentes loco, et si dici potest 
lectulo, alii sani sunt, alii febrium succenduntur ardoribus, ex 
diuersitate humorum atque pituitae diuersa supplicia sentientes. sic 
ignis qui a peccatoribus succenditur, materiam in peccatis habet et in 
iniquitate, de qua scriptum est: ardebit sicut ignis iniquitas, et sicut
 gramen siccum uorabitur incendio.
</font></p><p><font size="2">51. audite me qui persequimini quod iustum est, et quaeritis 
dominum. attendite ad petram, unde excisi estis, et ad cauernam laci de 
qua praecisi estis. attendite ad abraham patrem uestrum, et ad saram 
quae peperit uos, quia unum uocaui eum, et benedixi ei, et multiplicaui 
eum. consolabitur ergo dominus sion, et consolabitur omnes ruinas eius, 
et ponet desertum eius quasi delicias, et solitudinem eius quasi hortum 
domini. gaudium et laetitia inuenietur in ea, gratiarum actio et uox 
laudis. lxx: audite me qui persequimini quod iustum est, et quaeritis 
dominum. attendite in robustam petram quam excidistis, et in foueam laci
 quam fodistis. respicite in abraham patrem uestrum, et in saram quae 
peperit uos, quia unus erat et uocaui eum, et benedixi ei, et dilexi 
illum, et multiplicaui eum; et te nunc consolabor, sion. et consolatus 
sum omnia deserta eius quasi paradisum, et ea quae ad occidentem sunt, 
quasi paradisum domini; exsultationem et laetitiam inuenient in ea, 
confessionem et uocem laudis. dormientibus in dolore ac maerore 
perpetuo, qui succenderunt sibi ignem, et flammas robustissimas esse 
fecerunt, uos qui persequimini iustitiam, et quaeritis dominum 
(significat autem apostolorum et per apostolos credentium chorum) 
respicite petram, id est abraham patrem uestrum, de quo excisi estis, et
 ad cauernam laci, de qua praecisi estis, id est saram quae peperit uos.
 et hoc considerate, quod cum unius et centum esset annorum et sterilem 
haberet uxorem, multiplicauerim filios eius quasi stellas caeli, ita ut 
numerum uinceret multitudo. si ergo de uno homine tanta populorum nata 
sunt milia, quid mihi grande est, ut instaurem ruinas sion, et deserta 
eius mutem in paradisum uoluptatis, et in hortum domini quem plantauit 
deus in eden contra orientem. et inueniatur in ea pro diuersis arboribus
 gaudium atque laetitia, confessio et uox laudis? hoc iudaei ad 
zorobabel tempora referunt, quod post babyloniae uastitatem instaurata 
sit sion, aedificatum que templum et antiqua religio reddita.
sed quomodo supra dicitur ad sion: afferent filios tuos in ulnis, et 
filias tuas super humeros portabunt. et erunt reges nutricii tui, et 
reginae nutrices tuae. et: ecce isti de longe uenient, et illi ab 
aquilone et mari, et isti de terra australi. quando dicit sion: angustus
 mihi est locus; fac mihi spatium ut habitem, quae mediocritatem 
excludunt illorum temporum, nec super terrena hierusalem impleta 
noscuntur. sic et hic loquitur dominus ad eos, qui persequuntur quod 
iustum est, iuxta illud quod alibi dicitur: quaere pacem, et persequere 
eam. et iterum: hospitalitatem persequentes. et quaerunt dominum, ut ex 
prioribus coniciat praesentia, cum multo difficiliora iam facta sint, 
haec quae promittuntur, futura non dubitent. porro iuxta lxx 
persecutoribus iustitiae dicitur, ut aspiciant in robustissimam petram, 
quam exciderunt, et in foueam laci quam foderunt, id est dominum 
saluatorem, de quo apostolus loquitur: petra autem erat christus. et 
alibi scriptum est: statuit supra petram pedes meos. et iterum: in petra
 exaltauit me. huius enim latus lancea perfoderunt, de quo exiuit 
sanguis et aqua, et huius foderunt manus et pedes, dicente ipso domino 
saluatore: foderunt manus meas et pedes meos, dinumerauerunt omnia ossa 
mea. possumus excisam petram sepulcrum dicere saluatoris, in quo 
conditus est, et resurgens a mortuis, innumerabiles filios genuit. et 
appellatus est abraham, id est pater multarum gentium. sicut sara prius 
sterilis interpretatur ecclesia, quae alio nomine appellatur sion, quam 
dominus consolatus est, et posuit deserta eius quasi paradisum. plures 
enim filii desertae, magis quam eius quae habet uirum. quod que dicitur:
 et ea quae ad occidentem sunt, ponam in paradisum domini, siue in 
hortum dei, illud significat, quod sedentibus in tenebris et umbra 
mortis lux repentina surrexit. pro paradiso, in cuius loco nos delicias 
uertimus, in hebraico ponitur eden, de quo in principio geneseos 
scriptum est. et hoc notandum, quod in sion, quae comparatur paradiso 
dei, aliud esse non debeat, nisi gaudium et laetitia, confessio et uox 
laudis, ut quod in caelis facturi sunt sancti cum angelis dei, hoc etiam
 in terra iugi in domini laude meditentur.
</font></p><p><font size="2">attendite ad me, populus meus et tribus mea, me audite, quia lex a
 me exiet, et iudicium meum in lucem populorum requiescet. prope est 
iustus meus, egressus est saluator meus; et brachia mea populos 
iudicabunt. me insulae exspectabunt, et brachium meum sustinebunt. lxx: 
audite me, audite me, populus meus, et reges ad me attendite, quia lex a
 me egredietur, et iudicium meum in lucem gentium. appropinquat cito 
iustitia mea, et egredietur salus mea; et in brachio meo gentes 
sperabunt. me insulae exspectabunt, et in brachio meo sperabunt. semel 
in hebraico dicitur: attendite, secundo iuxta septuaginta: audite me, 
audite me; ut doceat nos et auribus corporis et sensu animae audire 
debere. prouocatur que gentium multitudo, quae est populus dei, ut 
diligenter audiat quae dicuntur, de quo zacharias: confugient, inquit, 
gentes multae ad dominum, et erunt ei in populum. siue, ut quidam 
uolunt, populus appellatur reliquiae ex israel credentium; et tribus, 
siue gentes, hi qui crediderunt ex multitudine nationum, dicente 
nationibus moyse in deuteronomii cantico: laetamini gentes cum populo 
eius. pro tribu, quam nos interpretati sumus, theodotio genus, symmachus
 gentem, lxx reges transtulerunt. nos enim sumus tribus et gens et genus
 domini regale et sacerdotale, qualis fuit et abraham, qui rex 
appellatus est, et ceteri sancti, de quibus scriptum est: nolite tangere
 christos meos. quid est quod iubetur audire? quia lex, inquit, a me 
egredietur, et iudicium meum in lucem populorum, siue gentium.
hic lex euangelii ostenditur spiritalis, que exiet de sion; non moysi, 
quae olim in sina data est. iudicium que eius in lucem gentium procedet,
 per quod statuit atque decreuit omnes gentes esse saluandas. ac ne 
forsitan putaremus longo post tempore quod promisit esse uenturum, 
infert: prope est iustus meus, siue iustitia. christus enim a patre 
factus est nobis sapientia et redemptio, sanctitas ac iustitia, et omnia
 quibus uirtus nominibus appellatur. pulchre que dicitur iustitia 
processura, ut nequaquam una gens, sed omnis saluetur orbis. quod autem 
saluator, siue salus, quod hebraice dicitur iesus, appelletur filius 
dei, qui missus a patre est, simeon tenens puerum in ulnis suis, 
loquitur: nunc dimittis seruum tuum, domine, quoniam uiderunt oculi mei 
salutare tuum, quod praeparasti in conspectu omnium populorum, lumen in 
reuelationem gentium. quod que sequitur: et brachia mea populos 
iudicabunt, siue iuxta lxx: et in brachio meo gentes sperabunt, uel hoc 
significat, quod omnes uirtute illius iudicentur, uel quod in christum, 
qui est brachium et fortitudo dei, omnes crediturae sint nationes. 
dicitur et in alio loco: tuum brachium cum potentia. confortetur manus 
tua, et exaltetur dextera tua. et iterum: cantate domino canticum nouum;
 saluabit sibi dextera eius, et brachium sanctum illius. dextera enim et
 brachium domini, ipse est qui prius perditos saluauit sibi, ut nullus 
periret de his quos ei pater dederat. quod autem insulae, uel animae 
sanctorum, quae in persecutionibus mundi istius firma in deum solidatae 
sunt fide, uel ecclesiarum ex gentibus multitudo dicatur, crebro 
exposuimus. et sicut brachium domini saluatorem, sic brachia eius quae 
populos iudicent, omnes sanctos possumus intellegere, in quibus deus 
mundum iudicabit. leuate in caelos oculos uestros, et uidete sub terram 
deorsum, quia caeli sicut fumus liquescent, et terra sicut uestimentum 
atteretur; et habitatores eius sicut haec interibunt. salus autem mea in
 sempiternum erit, et iustitia mea non deficiet. lxx: leuate in caelum 
oculos uestros, et inspicite terram deorsum, quoniam caelum sicut fumus 
firmatum est. terra autem sicut uestimentum ueterascet, et habitatores 
eius sicut haec morientur. salutare autem meum in sempiternum erit, et 
iustitia mea non deficiet. hoc est quod dominus loquitur in euangelio: 
caelum et terra transibunt; uerba autem mea non praeteribunt. et dauid 
in psalmo canit: a principio tu, domine, terram fundasti, et opera 
manuum tuarum sunt caeli. ipsi peribunt, tu autem permanes, et omnes 
sicut uestimentum ueterascent; et sicut pallium inuolues eos, et 
mutabuntur. ex quo ostenditur, perditionem caelorum non interitum 
sonare, sed mutationem in melius. de quibus dicitur: erit caelum nouum, 
et terra noua, quae ego faciam permanere in conspectu meo. si enim de 
sanctis scriptum est: omnes quidem dormiemus, sed non omnes immutabimur.
 et in quattuor psalmorum titulis legitur: pro his qui immutabuntur, 
quanto magis hoc de caelo ac sole stellis que credendum est, quando luna
 solis lumen accipiet et sol septuplo fulgore rutilabit? unde et omnis 
creatura congemiscit et parturit, exspectans reuelationem filiorum dei, 
ut mutetur in melius. et non solum animae hominum, quae immortales sunt,
 sed et corpora commutentur in glorificatam substantiam. oportet enim 
corruptiuum hoc induere incorruptionem, et mortale hoc induere 
immortalitatem. cum autem caelum ueterascat et terra, consequenter et ea
 quae caeli circulo continentur, et homines qui sunt habitatores terrae,
 sicut haec morientur. non in interitum sui, sed in absolutionem 
uilitatis antiquae et innouationem futurae gloriae; quando fulgebunt 
iusti sicut sol.
et abeuntibus praeteritis atque antiquis, facta fuerint omnia noua. 
quidam perire et ueterascere, pro abolitione et morte accipiunt. iuxta 
illud quod in catholica epistola legimus: caeli qui nunc sunt et terra, 
eodem uerbo reseruata sunt igni. et iterum: elementa ardentia soluentur.
 quae quidem et philosophorum mundi opinio est, omnia quae cernimus igni
 peritura. unde et apostolus: pertransit, ait, figura mundi huius, 
contemplantibus nobis, non ea quae uidentur, sed quae non uidentur. quae
 enim uidentur, temporalia sunt; quae autem non uidentur, aeterna. tale 
quid et ioannes apostolus scribit: mundus pertransit, et desiderium 
eius. et in hebraico dicitur: caeli sicut fumus liquescent. siue iuxta 
aquilam et symmachum: comminuentur in nihili, et in salis modum 
conterentur et euanescent: quorum prior dixit h�listh�san~g; alter 
halisousin~g; quod a comminutione et deliquio salis etumologian~g 
trahere manifestum est. pro quo miror quid dicere uoluerint septuaginta:
 caelum sicut fumus firmatum est. si enim firmitas pro robore accipitur,
 quomodo fumo quod firmum est comparatur? nisi forsitan possumus hoc 
dicere, quod omnis caelorum firmitas et robur fortitudo, uento 
inanissimo et fumo, qui in auras soluitur, coaequetur iuxta 
ecclesiasten: uanitas uanitatum, et omnia uanitas. illud que dicendum, 
quod si caelum et terra peribunt atque ueterascent, qua consequentia 
habitatores eius sicut ista moriantur atque dispereant; cum animas esse 
perpetuas, et resurrectura corpora nouerimus? ex quo perspicuum est 
caelos et terram non perire et in nihili redigi, sed in melius 
commutari.
</font></p><p><font size="2">audite me qui scitis iustum, populus. lex mea in corde eorum. 
nolite timere opprobrium hominum, et blasphemias eorum ne metuatis. 
sicut enim uestimentum, sic comedet eos uermis; et sicut lanam, sic 
deuorabit eos tinea. salus autem mea in sempiternum erit, et iustitia 
mea in generationes generationum. lxx: audite me qui scitis iudicium, 
populus, cuius lex mea in corde eorum. nolite timere opprobrium hominum,
 et contemptu eorum ne uincamini. sicut enim uestimentum consumentur 
tempore, et sicut lanae comedentur a tinea. iustitia autem mea in 
aeternum erit, et salus mea in generationes generationum. qui supra 
dixerat: lex a me egredietur, et iudicium meum in lucem gentium, nunc ad
 eosdem loquitur, qui sciunt iudicium eius, et legem illius habent in 
cordibus suis, ut omnia cum iudicio faciant, et habeant legem quam per 
hieremiam dominus pollicetur, dicens: statuam testamentum nouum, non 
iuxta testamentum quod disposui patribus eorum, sed statuam testamentum,
 dans leges meas in mentibus eorum. et super cor eorum scribam eas; et 
ero eorum deus, et ipsi erunt populus meus. ut nequaquam uiuant iuxta 
litteram, sed iuxta spiritum, instaurantes naturalem legem in cordibus 
suis, de qua scribit et apostolus: cum enim gentes, quae non habent 
legem, naturaliter ea quae legis sunt faciunt; isti legem non habentes, 
sibi ipsi sunt lex, qui ostendunt opus legis scriptum in cordibus suis. 
de qua lege significatur in psalmo: os iusti meditabitur sapientiam, et 
lingua eius loquetur iudicium. lex dei eius in corde illius; et non 
supplantabuntur gressus eius. et quia sciebat spiritus prophetalis, 
multas persecutiones credentibus fore, exhortatur eos ad fortitudinem, 
immo ad contemptum eorum qui eos persecuturi sunt.
quod et dominus in euangelio loquebatur: nolite timere eos qui occidunt 
corpus, animam autem non possunt occidere; sed potius eum timete, qui 
potest animam et corpus perdere in gehennam. et in alio loco: gaudete, 
cum omne malum dixerint aduersum uos mentientes. sicut enim uestimentum 
consumitur uerme uel tempore, et sicut lanae a tinea deuorantur: sic 
omne persecutorum opprobrium cum persecutoribus pertransibit. unde et 
apostoli gloriabantur, quod digni essent habiti pro domino pati 
contumelias. gloriabantur autem, quod salus et iustitia domini, quae eis
 uictoriam et praemia repromiserat, id est, dominus atque saluator 
permaneat in aeternum, siue in utraque generatione prioris populi et 
posterioris, qui aduentum illius receperunt, de quo et supra dicitur: 
prope est iustus meus, egressus est saluator meus.
</font></p><p><font size="2">consurge, consurge; induere fortitudine brachium domini. consurge
 sicut in diebus antiquis in generationibus saeculorum. numquid non tu 
percussisti superbum, uulnerasti draconem? numquid non tu siccasti mare,
 aquam abyssi uehementis, qui posuisti profundum maris uiam, ut 
transirent liberati? et nunc qui redempti sunt a domino, reuertentur et 
uenient in sion laudantes; et laetitia sempiterna super capita eorum; 
gaudium et laetitiam tenebunt, fugiet dolor et gemitus. lxx: exsurge 
exsurge (signum_obeli) hierusalem (signum_metobeli) et induere 
fortitudine brachii tui. exsurge sicut in principio diei, sicut 
generatio sempiterna. nonne tu es quae excidisti latitudinem, 
dissoluisti draconem? nonne tu es quae desertum fecisti mare, aquas 
abyssi multas; quae posuisti profundum maris uiam transitus, his qui 
fuerant liberati et redempti? a domino enim reducentur, et uenient in 
sion cum laetitia et exsultatione aeterna. in capite enim eorum laus et 
laetitia apprehendet eos. fugiet dolor et maeror et gemitus. nomen 
hierusalem, quod hic a lxx additum est, nec in hebraeo habetur, nec 
ullus trium interpretum posuit, unde obelo praenotandum est, et sic cum 
superiori sensu sequens capitulum copulandum. dominus credentes in se 
fuerat cohortatus, dicens: nolite timere opprobrium hominum, et 
blasphemias eorum ne metuatis. salutem que suam et iustitiam sempiternam
 eis promiserat in auxilium, quae non est alia praeter christum, 
brachium domini, de quo supra dixerat: et in brachio meo gentes 
sperabunt. unde populus loquitur ad brachium domini, et eius deprecatur 
aduentum, et promissum implorat auxilium dicens: consurge, consurge; 
induere fortitudine brachium domini. consurge sicut in diebus antiquis, 
et omnem tuam exerce fortitudinem, ut qui per multa saecula sanctos tuos
 de periculis liberasti, etiam nos tua fortitudine protegas. tu es enim 
qui percussisti superbum, uulnerasti draconem, regem uidelicet aegypti 
pharaonem, qui et in hiezechiel draco magnus appellatur. tu siccasti 
mare rubrum, ut per aquas uehementissimas et profunda maris uiam tuus 
populus reperiret, et aegyptios fugeret persequentes. qui igitur ista 
fecisti, nunc quoque redemptos et liberatos sanguine tuo reduc in sion 
et in caelestem hierusalem, siue in ecclesiam quam tibi tuo sanguine 
praeparasti; in qua cum fuerint, gaudebunt laetitia sempiterna, et 
dicent: domine, ut scuto bonae uoluntatis tuae coronasti nos. habebunt 
enim gaudium atque laetitiam, fugiente dolore et gemitu. hoc iuxta 
hebraicum. ceterum iuxta lxx hierusalem, id est peccatrix anima, 
prouocatur ut induat fortitudinem brachii sui, et priora assumat opera, 
sicut fuerat antequam caderet, quando in die uersabatur et luce. tu es 
enim, inquit, quae superasti latam et spatiosam uiam quae ducit ad 
mortem; et dissipasti draconem, colubrum tortuosum. de quo et in psalmis
 legitur: tu contriuisti capita draconum in aquis. memento prioris 
fortitudinis tuae, quod saeculi huius calcaueris mare, et illud feceris 
esse desertum, et uiam repereris in mediis fluctibus.
unde et apostolus petrus per mare huius saeculi transiuit ad dominum, et
 qui fide ambulabat, coepit infidelitate mergi, nisi quod dextera domini
 sustentatus est. sicut igitur prior uictoria domino auxiliante concessa
 est, sic et reuersis post paenitentiam, et audientibus: numquid qui 
cadet, non resurget? dicit dominus, et: conuertimini ad me, filii 
conuertentes; et ego sanabo contritiones uestras, ipse porriget manum, 
et reducet eos in sion, speculam culmen que uirtutum, cum gaudio atque 
laetitia sempiterna, et ponet in capite eorum laudem atque laetitiam. 
sapientis enim oculi in capite eius; et hanc habebunt coronam, isto que 
diademate protegentur, ut semper gaudeant et laudent dominum, quia pro 
dolore, maerore et gemitu successerint gaudia.
</font></p><p><font size="2">ego, ego ipse consolabor uos. quis tu, ut timueris ab homine 
mortali et a filio hominis, qui quasi fenum ita arescet? et oblitus es 
dei factoris tui, qui tetendit caelos, et fundauit terram; et formidasti
 iugiter tota die a facie furoris eius, qui te tribulabat; et parauerat 
ad perdendum. ubi nunc est furor tribulantis? cito ueniet gradiens ad 
aperiendum, et non interficiet usque ad internecionem, nec deficiet 
panis eius. ego autem sum dominus deus tuus, qui conturbo mare, et 
intumescunt fluctus eius; dominus exercituum nomen meum. posui uerba mea
 in ore tuo; et in umbra manus meae protexi te, ut plantes caelos et 
fundes terram, et dicas ad sion: populus meus es tu. lxx:
</font></p><p><font size="2">ego sum, ego sum ipse qui consolor te. scito quae fueris et 
timueris ab homine mortali, et a filio hominis, qui quasi fenum arefacti
 sunt, et oblitus es dei factoris tui, qui fecit caelum, et fundauit 
terram, et timebas semper cunctis diebus faciem furoris tribulantis te, 
sicut cogitauit auferre te. et nunc ubi est furor tribulantis te? cum 
enim salua facta fueris, non stabit, neque permanebit (signum_asterisci)
 et non occidet in corruptionem, et non deficiet panis eius 
(signum_metobeli) quia ego deus tuus qui conturbo mare, et sonare facio 
fluctus eius. dominus sabaoth nomen mihi. ponam uerba mea in ore tuo, et
 in umbra manus meae protegam te, in qua statui caelum, et fundaui 
terram; et dicet sion: populus meus es tu. credentium populus brachium 
domini, qui ipse est dei uirtus dei que sapientia, fuerat deprecatus, ut
 consurgeret, et sibi praeberet auxilium, et illo pugnante pro sanctis, 
gaudium atque laetitiam, fugato dolore et gemitu, possiderent. itaque 
uel brachium domini, uel dominus ipse respondit: ego sum, ego sum; et 
nequaquam per prophetas, sed ipse uos consolabor, deus misericordiarum, 
et pater totius consolationis. miror que quomodo, me dicente supra: 
nolite timere opprobrium hominum et blasphemias eorum ne metuatis, 
timueritis persecutorum rabiem, et nescieritis eos esse mortales, qui 
instar feni arescunt repente, et pereunt. et certe eo tempore quo illos 
metuebas, oblitus es domini factoris tui. si enim mei semper memoria in 
tuo fuisset corde uersata, numquam timuisses homines, qui in cinerem 
dissoluendi sunt. et cuius oblitus es? dei qui caelos incredibili 
uirtute suspendit, et terram stabili mole fundauit. et timuisti 
aduersarios tuos, non ad breue, quod poterat tibi aliqua ex parte 
concedi, sed iugiter et tota die, ut cum haberes lumen fidei, tenebrae 
te formidinis possiderent, et eius qui te putabat esse periturum. ubi 
est ergo nunc persecutorum superbia? ubi potentia saecularis, qua in te 
ore rabido saeuiebant? cito ueniet filius meus, gradiens et conculcans 
aduersarios tuos, ut aperiat tibi uiam uictoriae; siue ut inferos 
reseret, qui non interficiat usque ad internecionem. sed uelit seruare 
conuersos. denique panis illius (quod interpretatur, euangelio probante,
 doctrina) numquam deficiet, sed semper uolentibus ad uescendum patebit.
 simul que apostropham facit ad filium, quem cito promittit esse 
uenturum, et cuius panem dicit esse perpetuum; quod ipse sit iuxta 
dispensationem carnis assumptae dominus deus eius, qui conturbari faciat
 mare, et intumescere fluctus eius, ut aduersum seruos suos persecutorum
 infletur superbia, quae iterum, auxiliante domino, conquiescat. dicit 
que quod posuerit uerba sua in ore eius. quidquid enim filius loquitur, 
uerba patris sunt, et in umbra manus suae protexerit eum. et idcirco 
protectus sit ut plantet caelos nouos, et fundet terram nouam, et dicat 
ad sion, hoc est, ad ecclesiam: populus meus es tu.
ergo sion non est alia nisi populus dei. symmachus in eo loco, ubi nos 
diximus: cito ueniet gradiens ad aperiendum, et non interficiet usque ad
 internecionem, ita interpretatus est: cito infernus aperietur, et non 
morietur in corruptionem; subauditur christus, qui in quinto decimo 
psalmo loquitur: non derelinques animam meam in inferno, nec dabis 
sanctum tuum uidere corruptionem. in eo quoque loco ubi nos iuxta 
hebraicum et aquilam uertimus: posui uerba mea in ore tuo, et in umbra 
manus meae protexi te, ut plantes caelos, et fundes terram, et dicas ad 
sion: populus meus es tu, ille sic transtulit: ponam uerba mea in ore 
tuo, et in umbra manus meae protegam te, in qua plantaui caelum, et 
fundaui terram, et ut dicam sion: populus meus es tu. iuxta lxx, ad 
omnem credentium dicitur animam, quod creata ad imaginem et 
similitudinem dei, suam ignorauerit dignitatem. sed timuerit hominem et 
filium hominis, qui solum potest corpus occidere, et immortalem se esse 
nescierit, nec dixerit cum propheta: dominus illuminatio mea et saluator
 meus, quem timebo? dominus protector uitae meae, a quo trepidabo? et 
iterum: dominus adiutor meus, non timebo quid faciat mihi homo. dominus 
auxiliator meus, et ego despiciam inimicos meos. quid sit autem homo, 
alio uersiculo demonstratur: in domino sperabo; non timebo quid faciat 
mihi caro. unde et nunc dicitur: timuisti ab homine mortali, et a filio 
hominis, qui sicut fenum arefacti sunt. omnis enim caro fenum, et omnis 
gloria eius quasi flos feni; et territa iudicis potestate, oblita es 
quod ipse esset protector tuus, qui caelum fecit et terram, et omnia 
elementa quae cernimus; uel eos caelos qui portant imaginem 
supercaelestis, et eam terram quae sementem domini multiplicat. illud 
autem quod supra dicitur: et non occidet in corruptionem, et non 
deficiet panis eius, de theodotionis editione ex hebraico additum est. 
ipse conturbat mare, et sonare facit fluctus eius cui et in psalmis 
canitur: tu dominaris fortitudini maris et commotionem fluctuum eius tu 
mitigas. in hieremia quoque scriptum est: me non timebitis, dicit 
dominus, et a facie mea non formidabitis, qui posui arenas terminum 
mari, praeceptum sempiternum quod non praeteribit? turbata que sunt 
maria, quando sagena domini extraxit piscium multitudinem. et posuit 
dominus uerba sua in ore credentis, et in umbra manus suae protexit eum.
 qui et in euangelio loquitur: quando tradiderint uos, nolite cogitare, 
quomodo aut quid loquamini; dabitur enim uobis in illa hora quid 
loquamini. non enim uos estis qui loquimini; sed spiritus patris uestri,
 qui loquitur in uobis. et in alio loco dicit ad iustum: dilata os tuum 
et implebo illud. et iterum: aperi os tuum uerbo dei; dominus enim dabit
 uerbum euangelizantibus uirtute multa. unde ad interiorem hieremiae 
hominem loquitur deus, postquam tetigit os eius: ecce ego dedi sermones 
meos in ore tuo, qui poterat cum psalmista canere: misit in ore meo 
canticum nouum, hymnum deo nostro. quis autem haec operatus est omnia, 
nisi dominus atque saluator, qui caelum fecit et terram, et dicit sion: 
populus meus es tu? quod proprie ecclesiae conuenit de gentibus 
congregatae. et in osee credentibus pollicetur: uocabo non populum meum,
 populum meum. et ipse dicet mihi: deus meus es tu.
</font></p><p><font size="2">eleuare, eleuare, consurge hierusalem, quae bibisti de manu 
domini calicem irae eius; usque ad fundum calicis soporis bibisti, et 
potasti usque ad feces. non est qui sustentet eam, ex omnibus filiis 
quos genuit; et non est qui apprehendat manum eius, ex omnibus filiis 
quos enutriuit. duo sunt quae occurrerunt tibi, quis contristabitur 
super te? uastitas et contritio, et fames et gladius: quis consolabitur 
te? lxx: exsurge, exsurge, eleuare hierusalem, quae bibisti de manu 
domini calicem furoris eius. calicem enim ruinae kondu~g furoris 
ebibisti et euacuasti; et non erat qui consolaretur te ex omnibus filiis
 tuis quos genuisti.
et non erat qui apprehenderet manum tuam; neque ex omnibus filiis tuis, 
quos exaltasti. duo haec contraria tibi: quis contristabitur te cum? 
ruina et contritio, fames et gladius: quis consolabitur te? hierusalem 
et sion esse du�numon~g saepe docui; quarum sion, quae interpretatur 
specula, eo quod in monte sita sit, arx uocatur. reliqua autem urbis 
pars, hierusalem dicitur, quae prius appellabatur iebus et salem, quam 
nunc propheta cohortatur ut surgat, quae prius negatione corruerat, 
dicens in domini passione: crucifige, crucifige talem; non habemus regem
 nisi caesarem. et agat paenitentiam, et captiuitatis sentiat malis, cur
 suum offenderit creatorem. solent medici amarissimam antidotum, quae ex
 gustu nomen accepit, dare stomacho nauseanti, ut noxios humores euomat,
 et possit coctos cibos atque digestos in aluum transmittere, quos 
flegmatum magnitudo digeri non sinebat. igitur et hierusalem, quae bibit
 de calice furoris domini, et de kondu~g eius, quem symmachus craterem 
interpretatus est, et quem iuxta geneseos librum, ioseph in sacculo 
fratris beniamin iussit abscondi, iubetur de ebrietate consurgere, eo 
quod biberit, et uacuefecerit et potauerit eum usque ad feces, quod tres
 uno indicauere sermone, exestraggisas~g. hic est calix de quo in 
psalmis legimus: calix in manu domini uini meri plenus mixto. et 
inclinauit ex hoc in illud, uerumtamen fex eius non est exinanita; 
bibent omnes peccatores terrae. de quo et ad hieremiam deus loquitur: 
sume calicem uini meri de manu mea; et propinabis cunctis gentibus, ad 
quas ego mittam te. et bibent et uoment, et insanient a facie gladii, 
quem ego mittam in medio eorum. cum que aliis gentibus, et hierusalem, 
urbibus que iudaeae propinasse se dicat, infert: sic dicit dominus 
omnipotens deus israel: bibite et inebriamini, et euomite; et cadite a 
facie gladii, quem ego mittam in medio uestri. et notandum quod calix 
iste furoris domini gladius eius sit, qui in medio mittitur peccatorum. 
in quo quaestio nascitur, quomodo post potum, ebrietatem uomitum que et 
ruinam, in hieremia dicatur hierusalem non posse consurgere, et nunc 
esaia loquatur ad eam: eleuare, eleuare, consurge hierusalem. quae ita 
soluitur: quamdiu quis bibit calicem, et inebriatur, et insanit uomit 
que et corruit, non eum posse consurgere, necdum enim epotauit calicem 
domini, nec peruenit ad feces, ut eum usque ad fundum biberit. nunc 
autem ad hierusalem de praeterito dicit tempore: quae bibisti de manu 
domini calicem furoris eius; et non, quae bibis. simul que 
considerandum, quod non propheta, non apostolus exinde fuerit in iudaea,
 qui eam consolatus sit, et apprehenderit manum eius, et iacentem 
eleuauerit. ex quo manifestum est, quod post ultimam captiuitatem ista 
dicantur; alioquin in babylone et post babylonem, hiezechiel et ceteros 
prophetas habuisse eam, narrat historia. quod autem dicit: duo sunt, 
quae occurrerunt tibi, siue duo haec contraria tibi; quis contristabitur
 super te? et pro duobus, infert quattuor: uastitas et contritio, fames 
et gladius; illi simile est quod in psalmo canitur: semel locutus est 
deus, duo haec audiui, quia potestas dei est, et tibi, domine, 
misericordia; quia tu reddes unicuique iuxta opera sua. et ibi enim 
semel loquitur deus, quod omnipotens sit, et duo audit propheta, quod 
omnipotentia illius in utraque parte praeualeat, ut et paenitentibus 
tribuat misericordiam, et permanentibus in peccato reddat supplicia quae
 merentur. iuxta quod et in alio loco duo occurrerunt hierusalem, quae 
singula bina habent. ruinam enim siue uastitatem sequitur contritio; 
famem et gladium interitus. possumus haec iuxta anagogen, et super anima
 intellegere peccatrice, quae nolens bibere calicem furoris domini, 
dicit in psalmo: domine, ne in furore tuo arguas me, neque in ira tua 
corripias me. si autem biberit, bonum est ei sua sentire supplicia, et 
audire dominum dicentem: cum ira furoris mei transierit, rursum curabo. 
et alibi: numquid qui cadit non resurget, dicit dominus?
</font></p><p><font size="2">filii tui proiecti sunt, dormierunt in capite omnium uiarum, 
sicut oryx illaqueatus; pleni indignatione domini, increpatione dei tui.
 lxx: filii tui indigentes et dormientes in capite omnium uiarum; sicut 
beta semicocta, pleni furoris domini, et deficientes a domino deo. pro 
beta semicocta, reliqui interpretes orygem captum et illaqueatum 
transtulerunt, qui hebraice appellatur tho, quod genus bestiae nascentis
 in eremo, inter munda animalia in leuitico et deuteronomio ponitur.
pro quo lxx syra lingua opinati sunt thoreth, quae dicitur beta. hoc de 
nomine transeamus ad sensum. filii tui sicut oryx uenatorum laqueis 
irretitus, dormierunt in compitis et plateis, et super nudam humum nuda 
membra ponentes, indignationem domini et increpationem dei sui propriis 
miseriis indicarunt. porro iuxta septuaginta, qui noluerint habere 
diuitias spiritales in omni uerbo et scientia et operibus bonis. sed 
fuerint pauperes qui non sustinent comminationem, nequaquam habitabunt 
in domibus, quae uirtutibus exstruuntur, sed in principiis uiarum et in 
exitu tangentes omnia, et omnia relinquentes. qui recte dormire dicuntur
 illo somno, de quo scribitur: dormierunt somnum suum, et inuenerunt 
nihil. quo somno consopiuit eos rex assyrius. et comparantur betae 
semicoctae, quod genus oleris est uilissimi et fragilissimi. de quibus 
oleribus puto illud in psalmis dici: ne zeleris in malignantibus, neque 
aemuleris facientes iniquitatem. quoniam sicut fenum uelociter arescent,
 et sicut olera herbarum cito decident. est enim aegrotantium cibus. qui
 semel incredulus est, appellatur beta cruda. qui autem simplici 
contentus fide, absque ratione et dogmatum ueritate facit opera 
iustitiae, potest dici beta cocta. porro qui inter uitia atque uirtutes 
medius fluctuat, et duplici corde accedit ad seruitutem dei, iste 
rectissime uocatur beta semicocta, ad quem et in apocalypsi ioannis 
loquitur deus: utinam aut calidus esses aut frigidus; nunc autem quia 
tepidus es, euomam te. qui tepidi et dormientes, pleni sunt furoris 
domini, et dissoluti siue deficientes per dominum deum; non quo dominus 
dissolutionis eorum causa sit, qui mortem non fecit, nec delectatur in 
perditione uiuentium, sed quo qui in lege peccauerint, per legem 
iudicentur, quae operatur iram dei his qui praeuaricatores eius sunt.
</font></p><p><font size="2">idcirco audi hoc, paupercula et ebria non a uino. haec dicit 
dominator tuus dominus et deus tuus, qui pugnauit pro populo suo: ecce 
tuli de manu tua calicem soporis, fundum calicis indignationis meae; non
 adicies ut bibas illum ultra. et ponam illum in manu eorum, qui te 
humiliauerunt, et dixerunt animae tuae: incuruare ut transeamus, et 
posuisti ut terram corpus tuum, et quasi uiam pertranseuntibus. lxx: 
propterea audi, humiliata et ebria non a uino. sic dicit dominus deus 
qui iudicat populum suum: ecce tuli de manu tua calicem ruinae, kondu~g 
furoris mei. et non adicies bibere illum ultra; et dabo eum in manus 
eorum, qui te inique oppresserunt, et humiliauerunt, qui dixerunt animae
 tuae, inclinare ut transeamus, et posuisti aequalia terrae media tua 
foris transeuntibus. o hierusalem, cui dixi: eleuare, eleuare, consurge,
 et age paenitentiam, quia bibisti de manu domini calicem furoris eius, 
et epotasti eum usque ad feces. et filii tui, qui in toto orbe dispersi 
sunt, ducti que captiui iacuerunt in plateis et in capitibus uiarum; 
scito te esse pauperculam et humiliatam, et ebriam, non a uino, sed 
furore domini. idcirco si egeris paenitentiam, et eleuata surrexeris, 
scias calicem soporis et ruinae (siue iuxta symmachum et theodotionem: 
lacerationis et commotionis) de manu tua esse tollendum. et condy, pro 
quo et in hoc loco symmachus craterem interpretatus est, te ultra non 
esse bibituram. sed tradendum aduersariis tuis, qui dixerunt animae 
tuae: incuruare, ut transeamus; illis que dicentibus, uoluntate propria 
incuruata es. et posuisti quasi terram corpus, siue dorsum; uel iuxta 
septuaginta: media et ceruices tuas foris transeuntibus. hoc iuxta 
historiam dictum sit, quod hierusalem si eleuare se uoluerit atque 
consurgere, nequaquam bibat calicem furoris domini, nec patiatur ultra 
quae prius sustinuit. ceterum ut ueniamus iuxta septuaginta ad 
intellegentiam spiritalem, animae dicitur humiliatae uitiis, et ebriae 
perturbationibus, ut sciat dominum habere se iudicem, et de omnibus 
reddituram se esse rationem. quod si fuerit ad meliora conuersa, 
auferendum calicem ruinae de manibus eius, et craterem furoris domini, 
qui supplicia continebat, de quo et hiezechiel dicit ad hierusalem: 
calicem sororis tuae samariae bibes profundum et latum, ut inebrieris, 
tradendum in manibus eorum, qui eam humiliauerant.
haud dubium quin aduersarias significet potestates, quae dixerunt animae
 illius: incuruare, ut transeamus. in quo pariter annotandum, quod non 
eam incuruauerint, nec uim fecerint, ut prius erecta inclinaretur in 
terram, sed proprio arbitrio dereliquerint. illa autem uoluntate sua 
posuerit ceruices uel dorsum, siue totum corpus suum, non intus, sed 
foris, his qui eam conculcauerint. tale quid et in euangelio legimus, 
quod decem et octo annis satanas incuruauerat mulierem, quam dominus ad 
statum pristinum erexit, ut possit dicere: leuaui oculos meos in montes,
 unde ueniet auxilium mihi. et: ad te leuaui oculos meos, qui habitas in
 caelo.
</font></p><p><font size="2">52. consurge, consurge, induere fortitudine tua, sion; induere 
uestimentis gloriae tuae, hierusalem ciuitas sancti, quia non adiciet 
ultra, ut pertranseat per te incircumcisus et immundus. lxx: exsurge, 
exsurge (signum_obeli) sion (signum_metobeli) induere fortitudine tua, 
sion, et induere gloria tua, hierusalem ciuitas sancta, nequaquam ultra 
adiciet, ut pertranseat per te incircumcisus et immundus. rursum et in 
hoc loco nomen sion, ut superius, a lxx additum est, et idcirco 
iugulatum ueru. cui ergo supra dixerat: eleuare eleuare, consurge, 
hierusalem, nunc eidem loquitur: consurge, consurge, induere fortitudine
 tua, sion. quae sit autem sion, sequens uersus ostendit: induere 
uestimentis gloriae tuae, hierusalem. hoc diximus, ut hierusalem et sion
 unam probemus urbem. praecipitur que ei, ut lugubria uestimenta 
deponat, et induatur his quae habuit antequam biberet de manu domini 
calicem furoris eius. appellatur que ciuitas sanctuarii, hoc enim sonat 
codes, propter templum, quod in ea conditum fuit. siue sancti, propter 
notitiam dei, uel sancta, quia sola in orbe terrarum acceperat legem. 
unde et post resurrectionem saluatoris apparuerunt corpora mortuorum in 
ciuitate sancta. quae utique propter blasphemiam et missas in dominum 
manus, sancta esse non poterat. quod que promittitur, si surrexerit post
 ruinam, et induta fuerit fortitudine et gloria sua, nequaquam ultra 
transiturum per eam incircumcisum et immundum, hoc significat, quod et 
paulus apostolus dicens: quae participatio iustitiae cum iniquitate? 
quae societas luci ad tenebras? quae conuentio christi ad belial? quae 
pars fideli cum infidele? quis consensus templo dei cum idolis? quae 
quidem, ut exponere coepimus, et ad animae statum uniuersa referuntur. 
quod si per paenitentiam pristinum robur receperit, uocetur habitaculum 
sancti, et fiat templum dei, et nequaquam per eam incircumcisus et 
immundus logismos~g transeat. de quibus dictum est: ab occultis meis 
munda me, domine, et ab alienis parce seruo tuo. si mei non fuerint 
dominati, tunc immaculatus ero, et emundabor a delicto maximo. omnia 
autem quae promittuntur sion et hierusalem, non ut iudaei somniant ad 
lapides illius et cineres fauillas que dicuntur, ut instauretur in 
pristinum statum; sed ad populum hierusalem, qui occidit prophetas, et 
lapidauit eos, qui ad se missi erant, et ad extremum etiam in dei filium
 misit manus. qui corruens in passione christi, in resurrectione illius 
suscitatus est, quando multa milia crediderunt de iudaeis, et reliquiae 
saluae factae sunt. eadem et de ecclesia possumus dicere, quae uisio 
pacis et specula, si in haeresim corruerit, iubetur exire et pristinae 
fidei ornamenta suscipere. et si fuerit suscitata, sanctitatis ei et 
continentiae praemia promittuntur, ut nequaquam per eam transeat 
incircumcisus et immundus. quod non ad carnis concisionem atque 
praeputium. sed ad operum immunditiam siue munditiam referri potest, ut 
incircumcisos uocemus et immundos, qui corporis uoluptati et libidine 
seruiunt. denique ad circumcisos carne, non spiritu loquitur hieremias: 
omnes gentes incircumcisae carne sunt; filii autem israel incircumcisi 
sunt cordibus suis.
et beatus apostolus de uirginitate et continentia ac nuptiis disputans, 
iecit in medio: circumcisus aliquis uocatus est non adducat praeputium. 
in praeputio uocatus est, non circumcidatur. quod mihi uidetur aliis 
uerbis dicere: absque uxore uocatus est, et credidit, non ducat uxorem. 
uel e contrario: habens uxorem in christum credidit, nequaquam diuortium
 faciat. quem sensum, non solum in circumcisione et in praeputio, sed in
 libertate ac seruitute custodit, ut liberos uocet uirgines et 
continentes, seruos qui uxori debitum reddant. neque enim potestatis 
nostrae est praeputium adducere post circumcisionem, iuxta eos qui in 
machabaeorum libro dicuntur sibi fecisse praeputia; quod de nascentibus 
filiis, et non de patribus dicitur. aut qui liber uocatus est, magis 
seruus est christi, cum in christi baptismate nulla sit differentia 
iudaei et ethnici, graeci et barbari, uiri et mulieris, liberi ac serui.
</font></p><p><font size="2">excutere de puluere; consurge sede, hierusalem; solue uincula 
colli tui, captiua filia sion. quia haec dicit dominus: gratis uenundati
 estis, et sine argento redimemini. lxx: excute puluerem, et exsurge, 
hierusalem. solue uinculum colli tui, captiua filia sion. quia haec 
dicit dominus: gratis uenundati estis, et sine pecunia redimemini. 
nequaquam ad hierusalem, id est ad ruinas lapidum illius et cineres ac 
fauillas prophetae esse sermonem, sed ad populum qui habitet in ea; et 
quod propter effeminationem animi filia nominetur, sequens uersus 
ostendit, in quo ait: solue uincula colli tui, captiua filia sion. uere 
enim captiuus est populus iudaeorum, qui usque hodie nabuchodonosor 
portat iugum, et peccatorum ac blasphemiarum suarum strictus est 
funibus; qui gratis est uenditus, et nihil fecit dignum propter quod 
possit redimi. cui et supra dicitur: ecce peccatis uestris uenundati 
estis, et in iniquitatibus uestris dimisi matrem uestram. causas que 
reddit, cur uenundati sint, cur abiecti. quia, inquit, ueni, et non erat
 homo; uocaui, et non erat qui audiret. ex quo manifestum est, ideo 
errori et daemonibus eos traditos, quia non audierunt clamantem: uenite 
ad me, omnes qui laboratis et onerati estis. redimentur autem qui 
uoluerint credere, nequaquam argento et pecunia, sed pretioso christi 
sanguine, ut audiant per apostolos: gratia uobis et pax. non enim ob 
merita, sed ob gratiam et fidem christi deo reconciliati sumus. animae 
quoque dicitur, quae uitiorum polluta sordibus, candorem pristinae 
conuersationis amiserat, ut excutiat puluerem cum apostolis, qui 
adhaesit pedibus eius. neque enim fieri poterat, ut quae prostrata 
subiecerat ceruices suas foris transeuntibus. et media terrae 
sociauerat, dixerat que humiliata est in puluere anima mea, adhaesit 
terrae uenter meus, non imaginem terreni acceperit. a qua nos reuocat 
apostolus, dicens: sicut portauimus imaginem terreni, sic portemus et 
imaginem caelestis. unde qui in carne sunt, deo placere non possunt. non
 quo carnis natura damnetur, cuius conditor deus est, et in qua plurimi 
placuerunt deo regnant que cum christo; sed quo opera carnis 
repudientur, de quibus idem apostolus loquitur: ego autem carnalis sum, 
uenundatus sub peccato. denique ad huiuscemodi homines dicit: ubi autem 
zelus et aemulatio in uobis est, nonne carnales estis, et secundum 
hominem ambulatis? et e contrario ad sanctos: uos autem non estis in 
carne; siquidem spiritus dei habitat in uobis. excutitur ergo puluis, de
 quo scriptum est: numquid confitebitur tibi puluis, aut annuntiabit 
ueritatem tuam, ut soluantur uincula colli nostri. et nequaquam 
audiamus: neruus ferreus collum tuum, sed cum sponsa mereamur audire: 
quam pulchrae sunt genae tuae, sicut turturis.
collum tuum sicut monilia. et iterum: circumdedi armillas manibus tuis, 
et monile collo tuo; ut graui onere liberati, et recipientes ornamenta 
pristina, captiui esse cessemus, redempti ab eo, qui uenit praedicare 
captiuis remissionem. et de quo scriptum est: hic aedificabit ciuitatem 
meam, et captiuitatem populi mei reducet, non cum pretio neque cum 
muneribus. cui sensui et petrus apostolus congruit: scientes quoniam non
 corruptibilibus argento et auro redempti estis de uana uestra 
conuersatione, a patribus tradita, sed sanguine agni immaculati.
</font></p><p><font size="2">quia haec dicit dominus deus: in aegyptum descendit populus meus 
in principio, ut colonus esset ibi; et assur absque ulla causa 
calumniatus est eum. et nunc quid mihi est hic, dicit dominus? quoniam 
ablatus est populus meus gratis; dominatores eius inique agunt, dicit 
dominus, et iugiter tota die nomen meum blasphematur. propter quod sciet
 populus meus nomen meum in die illa, quia ego ipse qui loquebar: ecce 
adsum. lxx: sic dicit dominus: in aegyptum descendit populus meus, prius
 ut peregrinaretur ibi; et in assyrios uiolenter abducti sunt; et nunc 
quid erit hic, dicit dominus? quia ablatus est populus meus, gratis 
admiramini, et ululate. haec dicit dominus: propter uos semper nomen 
meum blasphematur in gentibus. propterea sciet populus meus nomen meum, 
propterea in die illa, quia ego sum ipse qui loquebar: adsum. arguit 
populum iudaeorum et uentura praedicit. quod qui uoluntate sua in iacob 
descendit ad aegyptios, et tempore necessitatis ac famis peregrinatus 
est in terra gessen; postea ab assyriis, quos in nullo laeserat, 
calumniam sustinuerit, et in babylonem captiuitate translatus sit. unde 
infert: et nunc quid mihi est hic, dicit dominus? et est sensus: nihil 
habeo reliqui propter quod in hac regione permaneam, de qua populus meus
 ablatus est gratis, et uenditus peccatis suis, et quasi oryx rete 
comprehensus, uel uiribus romanorum, uel diaboli laqueis, quibus uinctus
 hucusque retinetur. ut autem ista paterentur, dominatores eorum ac 
magistri inique egerunt; qui iuxta symmachum et theodotionem ululabunt; 
iuxta aquilam flebunt, cum tormentis traditi fuerint. ipsi enim sunt qui
 aduersum saluatorem populum concitarunt, ut consona uoce clamarent: 
crucifige, crucifige talem. de quibus et ante iam dixerat: ipse dominus 
ueniet cum senioribus populi et cum principibus eius. uos autem quare 
succendistis uineam meam et rapina pauperis in domibus uestris? 
quamobrem iuxta septuaginta loquitur ad eos: propter uos semper nomen 
meum blasphematur in gentibus. et sciendum quod in gentibus non habeatur
 in hebraeo, sed absolute: nomen meum iugiter blasphematur, ut 
subaudiatur: in synagogis uestris, qui diebus ac noctibus blasphemant 
saluatorem, et sub nomine, ut saepe dixi, nazarenorum, ter in die in 
christianos congerunt maledicta. illis itaque blasphemantibus et 
maledicentibus domino, populus eius de quo crebro iam dictum est, id est
 populus christianus, sciet nomen illius qui uenturus est in nomine 
patris. et propterea sciet, quia ipse qui prius locutus est per 
prophetas, praesens erudiet populos. iuxta septuaginta loquitur ad 
israel deus, quod in aegyptum uoluntate descenderit. dicente in 
deuteronomio moyse: in septuaginta animabus descenderunt patres tui in 
aegyptum; et ab assyriis captiui uiolenter abducti sunt. unde dicitur ad
 eos: et nunc quid estis hic? quid facitis in terra iudaea, qui post 
necem prophetarum in dei filium misistis manus? aut certe ad angelicas 
potestates et praesides templi angelos loquitur deus: quid hic facitis, 
cur non relinquitis populum blasphemantem? quod et iosephus refert: 
apertis repente ianuis templi, et sponte reseratis, quas multi homines 
claudere uix poterant, uocem de adytis templi exisse dicentium: 
transeamus ex his sedibus.
in quo consideranda sermonum proprietas, quod non dixerint: recedamus, 
sed: transeamus ad populum gentium. unde et uelum templi a summo usque 
deorsum scissum est in duas partes, ut omnes iudaeorum caeremoniae 
panderentur, et eo tempore impleretur, quod in hoc eodem propheta 
dicitur: ex sion egredietur lex, et uerbum domini de hierusalem. et 
iudicabit inter multas gentes usque in longinquum. in omnem enim terram 
exiuit sonus eorum, et in terminos orbis uerba eorum. et in omni loco 
deo offertur incensum et hostia munda, quando propheticus sermo 
completus est: recordabuntur et redibunt ad dominum omnes fines terrae; 
et adorabunt in conspectu eius omnes familiae gentium; quoniam domini 
regnum est, et ipse dominabitur gentium. unde dicitur ad principes 
iudaeorum: admiramini, et ululate, quoniam uos causa estis ruinae 
populi. porro iuxta anagogen hoc possumus dicere, quod descendat in 
aegyptum huius saeculi populus dei propria uoluntate, quando amator 
magis uoluptatum quam dei est, et non audit illud propheticum: uae qui 
descendunt in aegyptum ad auxilium. qui cum uitiis fuerit delinitus, et 
habitauerit in loco aquarum et fluminum, qui castitatis non habet 
siccitatem; tunc uiolenter tradetur assyriis, ut dominentur ei, qui eum 
postea in peccato arguant atque conuincant. ipsi sunt enim et inimici et
 uindices, de quibus loquitur ad israel: et nunc quid tibi est et uiae 
aegypti, ut bibas aquam geon; et quid tibi est et uiae assyriorum, ut 
bibas aquam fluminum. qui igitur descendit in aegyptum, et de excelso 
hierusalem ad humiliora delapsus est, uadens que hiericho, alteram 
aegyptum, a latronibus uulnera plura suscepit, dicitur ad eum: et nunc 
quid uobis est hic? quid in terra et in ecclesia dei uos esse simulatis,
 qui studio omni que desiderio descendistis in aegyptum, et ab assyriis 
possidemini, capti que estis. et ululare magis ac lugere debetis, quia 
propter uitia uestra atque peccata nomen dei blasphematur in gentibus? 
quibus in hiezechiele dicitur: contaminastis nomen meum in gentibus. et 
quomodo in euangelio discipulis loquitur dominus: luceat lumen uestrum 
coram hominibus, ut uideant bona opera uestra, et glorificent patrem 
uestrum qui est in caelis. sic e contrario, cum mala opera fecerimus, 
nomen dei propter nos blasphematur in gentibus. idcirco qui habet 
scientiam nominis dei, et quod ad imaginem et similitudinem illius sit 
conditus, non ignorat, in luce uersabitur. et erit in die, de qua 
exsultauit abraham quod uidisset eam. de qua et sanctus loquitur: haec 
est dies quam fecit dominus, exsultemus et laetemur in ea. qui enim 
illuminauerunt sibi lucem scientiae, et habent lumen sempiternum, quod 
credentibus repromissum est: erit tibi dominus lux aeterna, in die 
honeste ambulant, et sunt filii lucis et diei. et cognoscunt eum qui 
dicit ad moysen: uade, dic filiis israel: qui est misit me; et quem in 
sanctis ante cognouerant, etiam sibi adesse cognoscent.
</font></p><p><font size="2">quam pulchri super montes pedes annuntiantis et praedicantis 
pacem, annuntiantis bonum, praedicantis salutem, et dicentis sion: 
regnabit deus tuus. uox speculatorum tuorum, leuauerunt uocem. simul 
laudabunt, quia oculo ad oculum uidebunt, cum conuerterit dominus sion. 
lxx: sicut hora super montes, sicut pedes euangelizantis auditum pacis, 
euangelizantis bona, quia auditam faciam salutem meam, dicens: sion, 
regnabit deus tuus. uox custodientium te exaltata est, et uoce simul 
laetabuntur, quia oculi ad oculos uidebunt, quando misertus fuerit 
dominus sion. consequenter de eo qui supra dixerat: ego ipse qui 
loquebar: ecce adsum, nunc propheta testatur quod ipse super montes 
euangelium praedicarit, id est super apostolos, de quibus scriptum est: 
appropinquate montibus aeternis; et quorum doctrina illuminatio dei est.
 unde ad eum in psalmis dicitur: illuminans tu mirabiliter de montibus 
aeternis. hic annuntiauit et praedicauit pacem his qui erant longe, id 
est gentibus; et prope, hoc est iudaeis. mundum reconcilians deo, de quo
 sub nomine salomonis in psalmo canitur: orietur in diebus eius 
iustitia, et multitudo pacis, donec auferatur luna. et in hoc eodem 
propheta de puero qui natus est, et de filio qui datus est nobis, cuius 
principatus in humero eius, et uocabitur magni consilii angelus, post 
reliqua dicitur: et pacis eius non erit terminus.
ipse est enim pax nostra, qui pacificauit omnia per sanguinem crucis 
suae in caelo et in terra. qui locutus est apostolis: pacem meam do 
uobis, pacem meam relinquo uobis. et annuntiauit nobis bona, non quae a 
philosophis appellantur indifferentia; sed quae uere bona sunt, quae dat
 pater petentibus se, id est omnes gratias spiritus sancti. denique 
alter euangelista in eodem loco scribit: quanto magis pater uester qui 
est in caelis, dabit spiritum sanctum petentibus se? haec bona quae 
credentibus dominus pollicetur: audite me et comedetis bona; et 
delectabitur in bonis anima uestra. et non solum bona, sed salutem 
omnibus nuntiauit, quam ipse praebuit qui dicit sion, id est ecclesiae: 
regnabit deus tuus. unde et apostolus loquitur ad sanctos: non regnet 
peccatum in uestro mortali corpore, ut oboediatis desideriis eius. et de
 peccatoribus scribens: mors, inquit, regnauit ab adam usque ad moysen. 
quod que sequitur: uox speculatorum tuorum, siue custodum tuorum, 
apostolos significat, de quibus et in alio loco ad ecclesiam loquitur 
deus: super muros tuos constitui custodes, qui numquam tacebunt, 
recordantes domini, qui exaltabunt uocem de sublimibus disserentes. unde
 dicitur ad eos: super montem excelsum ascende qui euangelizas sion. 
exalta in fortitudine uocem tuam qui euangelizas hierusalem. isti pari 
deum uoce laudabunt, et oculis uidebunt ad oculos. quod aliis uerbis 
apostolus dicit: facie ad faciem. quando sanctus canit: oculi mei semper
 ad dominum. et: ad te leuaui oculos meos, qui habitas in caelo. et 
dominus respondebit ei: oculi enim domini super iustos, et aures illius 
in precem eorum. hoc quod septuaginta transtulerunt, sicut h�ra~g, id 
est: hora super montes, sicut pedes euangelizantis auditum pacis, et 
reliqua, paulus sequens sensum hebraicae ueritatis, ponit in epistola ad
 romanos: quam speciosi pedes euangelizantium bona, euangelizantium 
pacem, apostolos intellegi uolens, quorum dominus lauit pedes, ut mundi 
et pulchri essent ad praedicandum, et in toto orbe discurrerent breui 
que doctrina christi implerent mundum. h�ra~g autem, id est hora, iuxta 
septuaginta et ambiguitatem sermonis graeci, aut tempus significat aut 
pulchritudinem. si tempus, illi aptabitur: tempore opportuno audiui te, 
et in die salutis adiutor tui fui. unde infert apostolus: ecce nunc 
tempus acceptabile; ecce nunc dies salutis. opportuno enim tempore pro 
cunctis sanguinem fudit, quando omnes declinauerunt, simul inutiles 
facti erant. non erat qui faceret bonum, non erat usque ad unum, ut pro 
omnibus gustaret mortem, quia omnes peccauerant, et indigebant gloria 
dei. si autem pulchritudinem ad illud referamus, quod in psalmo dicitur:
 speciosus forma prae filiis hominum (quid enim pulchrius quam ut forma 
serui fieret forma dei, et sederet et regnaret cum christo in 
caelestibus?) potest �ra~g secundum graecae linguae latitudinem cura 
dici, et sollicitudo, iuxta illud quod sanctus ait: multiplicabis me in 
anima mea, in uirtute tua. pro multiplicabis me, in graeco dicitur 
polu�r�seis~g me~g, quod est: multa cura et sollicitudine me dignum 
habebis. et alibi: secundum altitudinem tuam epolu�r�sas~g filios 
hominum, quod aliis uerbis graece dicitur: poll�s~g �ras~g tout~g' 
esti~g phrontidos~g �xi�sas~g. sed haec superflua sunt; et speciosi 
magis pedes christi uel apostolorum accipiendi, quod, praeter 
septuaginta, omnes similiter transtulerunt, paulo eorum interpretationem
 probante.
</font></p><p><font size="2">gaudete et laudate simul, deserta hierusalem, quia consolatus est
 dominus populum suum; redemit hierusalem. parauit dominus brachium 
sanctum suum in oculis omnium gentium et uidebunt omnes fines terrae 
salutare dei nostri. lxx: erumpant laetitiam simul deserta hierusalem, 
quia misertus est dominus eius, et eruit hierusalem. reuelabit dominus 
brachium sanctum suum in conspectu cunctarum gentium.
et uidebunt omnes fines terrae salutare dei nostri. ducto in 
captiuitatem populo iudaeorum, et urbe succensa, aut rarus erat in 
hierusalem aut nullus habitator. postquam autem qui prius loquebatur in 
prophetis, et erat in principio apud deum, deus uerbum habitauit in 
nobis, et caro factus est, instaurata sunt deserta hierusalem; et uenit 
ille de quo scriptum est: hic aedificabit ciuitatem meam, et 
captiuitatem populi mei reducet, ut nequaquam plangatur ab hieremia: 
quomodo sedet sola ciuitas quae erat plena populis; facta est quasi 
uidua quae erat multiplicata in gentibus. sed audiat dauid canentem: in 
conuertendo dominus captiuitatem sion, facti sumus tamquam consolati. et
 post paululum: facti sumus laetantes. et ut sciamus nequaquam haec dici
 de populo iudaeorum, sed de omnibus qui per apostolos in dominum 
credituri sunt, ponit et dicit: qui consolatus est eam, siue misertus 
est eius, et qui eruit uel redemit eam, ipse parauit siue reuelauit 
brachium sanctum suum, in conspectu omnium gentium. et uidebunt omnes 
fines terrae salutare dei nostri. ex quo perspicuum est, exstructa per 
apostolos spiritali hierusalem id est ecclesia, quae a iudaeis fuerat 
derelicta, reuelari brachium domini cunctis gentibus, et uidere salutare
 eius omnes fines terrae. quod dupliciter intellegitur. aut enim reuelat
 pater brachium suum cunctis gentibus, aut filius reuelat fortitudinem 
suam. de quo scriptum est: uirtus enim ab eo egrediebatur et sanabat 
omnes. et iterum: sensi uirtutem exisse de me quae sanauit 
haemorrhousam. quod autem filius dei patris dextera appelletur et 
brachium, multa sunt testimonia, e quibus pauca dicemus: saluabit sibi 
dextera eius, et brachium sanctum illius. et alibi: in brachio meo 
gentes sperabunt. de quo et iacob dicit: hic erit exspectatio gentium. 
et octogesimus octauus psalmus: tuum brachium cum potentia. hoc brachio 
eduxit dominus populum israel de terra aegypti. de quo ad apostolorum 
principem loquebatur: beatus es, simon bariona, quia caro et sanguis non
 reuelauerunt tibi, sed pater meus qui est in caelis. et apostolus 
paulus de se: quando, inquit, placuit deo, qui separauit me de utero 
matris meae, ut reuelaret filium suum in me. quod autem cunctis gentibus
 omnes terrae terminos copulauit, qui uisuri sunt salutare dei, illud 
ostendit quod et in alio loco dicitur: conuertimini ad me ab extremis 
terrae, et salui eritis. et per hieremiam: ad te gentes uenient ab 
extremis terrae. et iterum: recordabuntur et conuertentur ad dominum 
omnes fines terrae et adorabunt in conspectu eius omnes familiae 
gentium, quia domini est regnum, et ipse dominabitur gentium, ut non 
solum uarietas gentium singularum, sed et omnes mundi cardines credituri
 praenuntientur in christo. iuxta id quod ipse loquitur: cum autem 
praedicatum fuerit hoc euangelium in uniuerso mundo, tunc erit finis. 
alii summitates et extrema terrae, eos intellegi uolunt, qui non in 
media terra, sed in extremis eius instar rotarum finibus consistentes, 
humilia deserunt et ad excelsa festinant.
</font></p><p><font size="2">recedite, recedite, exite inde, pollutum nolite tangere; exite de
 medio eius, mundamini qui fertis uasa domini. quoniam non in tumultu 
exibitis nec in fuga properabitis. praecedet enim uos dominus, et 
congregabit uos deus israel. lxx: recedite, recedite, egredimini inde, 
et immundum nolite tangere; exite de medio eius; separamini qui portatis
 uasa domini, quia non cum tumultu exibitis, neque cum fuga ibitis, sed 
praecedet uos dominus, et qui congregat uos deus israel. et hoc iudaei 
sic disserere conantur: exite de babylone, et idola eorum derelinquite. 
exite de medio illius, et uasa quae nabuchodonosor, capta hierusalem, 
tulerat, cyro laxante captiuos sub zorobabel et esdra, referte in 
templum.
nec sicut prius de aegypto cum tumultu et timore fugistis, ita 
egredimini de babylone, sed cum pace et uoluntate regis persarum atque 
medorum, in quo domini uoluntas apparuit, qui protexit et congregauit 
uos. alii quae de babylone diximus, de romano regno interpretantur, quod
 in aduentu christi qui eos liberaturus sit, haec omnia compleantur. nos
 autem audientes supra: quam pulchri super montes pedes annuntiantis et 
praedicantis pacem. et: reuelabit dominus brachium suum in conspectu 
omnium gentium. et: uidebunt omnes fines terrae salutare dei nostri, 
nequaquam hoc de iudaeis, sed de apostolorum omnium que sanctorum 
intellegimus choro. quibus praecipitur, ut recedant de hierusalem, et in
 toto mundo euangelium praedicent, dicente domino saluatore: ite et 
docete omnes gentes, baptizantes eas in nomine patris et filii et 
spiritus sancti, ut nequaquam cum iudaeis blasphemantibus maneant, in 
quorum necem romanus paretur exercitus, sed pollutos derelinquant. et 
separentur ab eis atque mundentur, qui portant uasa domini. templum enim
 sunt spiritus sancti, et magnae domus uasa aurea et argentea. qualis 
fuit apostolus paulus, qui uas electionis dicitur; praeparauerat enim se
 in uas pretiosum et aptum in ministerium dei. uel certe hoc dicendum, 
quod uasa domini armatura dei sit spiritalis. de qua et paulus apostolus
 loquebatur: induite uos armatura dei; et per singula enumerat: loricam 
iustitiae, et clipeum fidei, et galeam salutis, et gladium spiritus, qui
 interpretatur uerbum dei. ad haec addit cingulum ueritatis, et 
calceatos pedes in praeparatione euangelii pacis. et in alio loco: 
deponentes ergo opera tenebrarum, induamur arma lucis. sequitur: non in 
tumultu exibitis, nec in fuga properabitis. neque enim ut uicti de 
hierusalem, sed ut uictores recesserunt, ut qui cotidie praedicantes in 
templo euangelium dei, multa milia iudaeorum christi fidei subiecerant, 
etiam mundum illius euangelio subiugarent. praeuium enim habebant 
dominum, qui congregaret eos, deum israel, hoc est, de orbe terrarum 
unum gregem faceret, ut impleretur illud quod dominus in euangelio ad 
patrem loquitur: da, ut sicut ego et tu unum sumus, sic et isti in nobis
 unum sint, ut eodem sensu et eadem sententia, repugnantia inter se 
uitia atque contraria deserentes, unam apprehenderent solam que 
uirtutem. neque enim uitia et perturbationes inuicem se sequuntur, quod 
de uirtutibus dicitur, in quibus nec huperbolai~g sunt nec elleipseis~g,
 id est, nec plus nec minus, sed omnia temperata. porro in uitiis 
uniuersa contraria sunt, ut pauor audaciae, impietati superstitio, 
luxuria parcitati.
</font></p><p><font size="2">ecce intelleget seruus meus, exaltabitur et eleuabitur et 
sublimis erit ualde. sicut obstupuerunt super te multi, sic inglorius 
erit inter uiros aspectus eius, et forma illius inter filios hominum. 
iste asperget gentes multas; super ipsum continebunt reges os suum, quia
 quibus non erat narratum de eo, uiderunt; et qui non audierant, 
contemplati sunt. lxx: ecce intelleget puer meus, et exaltabitur, et 
glorificabitur ualde. sicut stupebunt super te multi, sic in gloria erit
 ab hominibus species tua, et gloria tua a filiis hominum. sic 
mirabuntur gentes multae super eo, et continebunt reges os suum, quia 
quibus non est annuntiatum de eo, uidebunt, et qui non audierunt, 
intellegent. ne ulla legentibus ambiguitas relinquatur, quis sit ille 
qui dixerit: ego qui loquebar: ecce adsum; et quod sit brachium sanctum 
domini, quod cunctis gentibus reuelatum est, deus omnipotens pater 
perspicue docet: ecce intelleget seruus meus siue puer meus, de cuius 
differentia supra diximus. intelleget autem, non ut uerbum dei, atque 
sapientia; sed ut seruus et puer. qui cum in forma dei esset, formam 
serui dignatus est accipere, factus oboediens patri usque ad mortem, et 
mortem crucis. quamobrem exaltauit eum, et donauit illi nomen super omne
 nomen. qui loquitur in psalmo: benedicam dominum, qui mihi tribuit 
intellectum. et de quo dauid canit: qui fecit caelos in intellectu.
ipse est enim intellegentia, atque sapientia qui proficiebat quasi puer 
aetate atque sapientia, de quo loquitur et petrus: deus patrum nostrorum
 glorificauit filium suum iesum, quem uos quidem tradidistis, et 
negastis ante faciem pilati uolentis eum dimittere. uos autem sanctum et
 iustum negastis. de quo et supra scriptum ostendimus: ego testis, dicit
 dominus, et puer quem elegi; super ipsum stupebunt plurimi, cum illius 
signa perspexerint. et hinc erit maius miraculum, quod inglorius erit 
inter homines aspectus eius; non quo formae significet foeditatem, sed 
quo in humilitate uenerit et paupertate. qui cum diues esset, pro nobis 
pauper factus est; et credentibus dixit: discite a me, quia mitis sum et
 humilis corde, de quo et clemens uir apostolicus, qui post petrum 
romanam rexit ecclesiam, scribit ad corinthios: sceptrum dei dominus 
iesus christus non uenit in iactantia superbiae, cum possit omnia, sed 
in humilitate. intantum ut uerberatus a ministro sacerdotis, 
responderit: si male locutus sum, argue de peccato; sin autem bene, quid
 me caedis?, habens duodecim angelorum milia, quae illius nutibus 
oboedirent. iste asperget gentes multas, mundans eas sanguine suo et in 
baptismate dei consecrans seruituti. super ipsum continebunt reges os 
suum, et principes saeculi, quorum omnis sapientia crucis praedicatione 
subuersa est. et qui non habuerant legem et prophetas, et quibus de eo 
non fuerat nuntiatum, ipsi uidebunt et intellegent. de quibus loquitur 
et saluator: beati qui non uiderunt et crediderunt. in quorum 
comparatione iudaeorum duritia reprehenditur, qui uidentes et audientes,
 esaiae in se uaticinium compleuerunt, dicentis: auditu audietis, et non
 intellegetis; et uidentes aspicietis, et non uidebitis. incrassatum est
 enim cor populi huius, et auribus grauiter audierunt.
</font></p><p><font size="2">53. quis credidit auditui nostro? et brachium domini cui 
reuelatum est? et ascendet sicut uirgultum coram eo et sicut radix de 
terra sitienti. non est species ei neque decor; et uidimus eum, et non 
erat aspectus et desiderauimus eum. despectum et nouissimum uirorum, 
uirum dolorum et scientem infirmitatem; et quasi absconditus uultus 
eius, et despectus, unde nec reputauimus eum. uere languores nostros 
ipse tulit, et dolores nostros portauit. et nos putauimus eum quasi 
leprosum, et percussum a deo, et humiliatum. lxx: domine, quis credidit 
auditui nostro, et brachium domini cui reuelatum est? annuntiauimus 
quasi paruulum in conspectu eius, sicut radix in terra sitienti. non est
 species ei neque gloria, et uidimus eum, et non habebat speciem neque 
decorem. sed species eius inhonorata, et deficiens prae filiis hominum. 
homo in plaga, et sciens ferre infirmitatem, quia auersa est facies 
eius, despecta et non reputata. iste peccata nostra portat, et pro nobis
 dolet, et nos reputauimus eum esse in dolore, et in plaga et in 
afflictione. post uerba patris, quibus filium suum mundo nuntiauerat 
esse uenturum, et ante scandalum crucis, de quo dicturus erat: inglorius
 erit aspectus eius, et forma eius prae filiis hominum, gloriam 
praemiserat resurrectionis: exaltabitur et eleuabitur, et sublimis erit 
ualde, ut humilitate crucis resurrectionis gloriam praeueniret, 
respondit prophetarum chorus se implesse officium, et quantum in se 
fuit, brachium illius atque uirtutem omnibus nuntiasse. in eo autem quod
 dicit: quis credidit auditui nostro, et brachium domini cui reuelatum 
est? raritatem credentium significat ex iudaeis. quod que sequitur: 
ascendet sicut uirgultum coram eo (pro quo lxx transtulerunt: 
annuntiauimus sicut paruulum coram eo; pro uirgulto, symmachus, ramum 
interpretatus est, ut assumptum ostenderet hominem qui processit de 
utero uirginali. de quo infert: sicut radix de terra sitienti (pro 
sitienti, aquila interpretatus est: inuia), ut uirginitatis priuilegium 
demonstraret, quod absque ullo humano semine de terra prius inuia sit 
creatus.
iste est de quo et supra legimus: exiet uirga de radice iesse, et flos 
de radice ascendet, ut natiuitatem eius et ascensum significaret in 
mundo. sin autem non habebat speciem neque gloriam, sed forma ipsius 
erat ignobilis et deficiens prae filiis hominum, siue ut habetur in 
hebraeo despectus et nouissimus uirorum, quomodo in psalmis dicitur: 
accingere gladio tuo super femur tuum, potentissime, pulchritudine et 
decore tuo? quod facile soluitur. despectus erat et ignobilis quando 
pendebat in cruce, et factus pro nobis maledictum, peccata nostra 
portabat. et loquebatur patri: deus deus meus, quare me dereliquisti? 
inclutus autem erat, et decorus aspectu, quando ad passionem eius terra 
contremuit, saxa dirupta sunt, et fugiente sole, aeternam noctem 
elementa timuerunt. de quo et sponsa in cantico canticorum: fratruelis 
meus candidus et rubicundus, electus de milibus. candidus plenitudine ac
 puritate uirtutum, rubicundus in passione, de qua postea lecturi sumus:
 quis est iste qui ascendit de edom, fulua uestimenta eius ex bosor; 
electus de milibus in resurrectione; ut qui erat primogenitus omnis 
creaturae, primogenitus fieret ex mortuis. quod autem infert: homo in 
dolore et sciens ferre infirmitatem, siue uirum dolorum, et scientem 
infirmitatem, uerum corpus hominis, et ueram demonstrat animam, qui 
sciens ferre infirmitates, omnes eas diuinitate superauit. et 
absconditus uultus illius atque despectus, ut humano corpore diuina 
potentia celaretur. de quo supra dictum est: tu es deus absconditus, et 
nesciebamus. qui uere languores nostros et peccata portauit, et pro 
nobis dolet, non putatiue, id est to~g dokein~g, ut uetus et noua 
haeresis suspicantur, sed uere crucifixus est. uere doluit, dicens in 
euangelio: tristis est anima mea usque ad mortem. et: nunc anima mea 
turbata est. et nos putauimus eum esse immundum, siue in dolore, ut 
septuaginta transtulerunt, pro quo aquila et symmachus posuerunt 
leprosum, theodotio flagellatum. quod aliis uerbis hebraico idiomate 
lepra intellegitur, iuxta illud quod in psalmo scriptum est: et 
flagellum non appropinquabit tabernaculo tuo. et est sensus: putauimus 
eum pro peccatis suis a deo esse percussum, qui humiliatus est propter 
nos, et cum latronibus crucifixus. pro eo quod symmachus transtulit: 
en~g haph�i~g onta~g, hoc est in lepra, aquila posuit haph�menon~g, id 
est leprosum, quod multi non intellegentes, putant relictum, et alii 
legunt kath�menon~g, id est sedentem. in principio capituli, in quo 
iuxta septuaginta dicitur: domine, quis credidit auditui nostro; et 
brachium domini cui reuelatum est. quo testimonio et apostolus paulus 
utitur ad romanos, edisserens illud super domini passione; dominus in 
hebraico non habetur, sed pro intellegentia personae, ad quam dicitur, 
additum est.
</font></p><p><font size="2">ipse autem uulneratus est propter iniquitates nostras, attritus 
est propter scelera nostra. disciplina pacis nostrae super eum, et 
liuore eius sanati sumus. omnes nos quasi oues errauimus, unusquisque in
 uia sua declinauit; et dominus posuit in eo iniquitatem omnium nostrum.
 oblatus est, quia ipse uoluit, et non aperuit os suum. lxx: ipse autem 
uulneratus est propter peccata nostra, et infirmatus est propter 
iniquitates nostras. disciplina pacis nostrae super eum; liuore eius 
sanati sumus. omnes quasi oues errauimus, homo in uia sua errauit. et 
dominus tradidit eum propter iniquitates nostras, et ipse propter 
afflictionem non aperuit os suum. nos, inquit, putauimus eum uirum 
dolorum, siue iuxta septuaginta: esse in dolore, et percussum a deo, et 
propria sustinere peccata. ille autem uulneratus est propter iniquitates
 nostras, dicens in psalmo: foderunt manus meas et pedes, ut suo uulnere
 uulnera nostra curaret, et attritus est, siue infirmatus, propter 
scelera nostra, ut factus pro nobis maledictum, nos liberaret de 
maledicto.
maledictus enim omnis homo qui pendet in ligno. unde disciplina pacis 
nostrae super eum est. quod enim nos pro nostris debebamus sceleribus 
sustinere, ille pro nobis passus est, pacificans per sanguinem crucis 
suae, siue quae in terra, siue quae in caelis sunt. ipse est enim pax 
nostra, qui fecit utraque unum, et medium parietem maceriae, soluens 
inimicitiam in carne sua, et liuore eius sanati sumus. ex quo perspicuum
 est, sicut corpus flagellatum atque laceratum signa iniuriae in 
uibicibus ac liuore portabat; ita et animam uere doluisse pro nobis, ne 
ex parte ueritas, et ex parte mendacium credatur in christo. omnes, 
inquit quasi oues errauimus, et indiguimus misericordia dei, dicentes in
 psalmo: erraui sicut ouis perdita; quae in euangelii parabola boni 
pastoris atque solliciti humeris reportata est. quae sint autem istae 
oues, sequens uersus ostendit: homo in uia sua errauit, siue unusquisque
 in uia sua declinauit, ut proprium sequeretur errorem, et rectam uiam 
deserens, de crucifixo diuersa sentiret. dominus autem posuit in eo 
iniquitatem omnium nostrum, siue tradidit eum pro peccatis nostris; ut 
quod propter imbecillitatem uirium ferre non poteramus, pro nobis ille 
portaret, qui oblatus est, quia ipse uoluit. non enim necessitate 
crucem, sed uoluntate sustinuit, dicens in euangelio: calicem quem mihi 
dedit pater, nonne bibam illum? et ad petrum qui scandalizabatur a 
crucis nomine, quia non nouerat mysterium, et humano pauore trepidabat: 
uade retro me, satanas, scandalum es mihi, quia non sapis ea quae dei 
sunt, sed quae hominum. alioquin si non propria uoluntate esset oblatus,
 qui indicare et praedicere poterat proditorem, et apostolis loquebatur:
 omnes uos in hac nocte in me scandalum sustinebitis, poterat eos qui ad
 se missi fuerant declinare, quibus occurrit intrepidus, et ultro se 
obtulit dicens: quem quaeritis? qui statim ceciderunt retrorsum; uocem 
enim praesentis dei ferre non poterant. pulchre que addidit: et non 
aperuit os suum. qui dicenti pilato: mihi non loqueris? noluit 
respondere. siue iuxta septuaginta: afflictus non aperuit os. aut iuxta 
symmachum et theodotionem: audiens non aperuit os suum.
</font></p><p><font size="2">sicut ouis ad occisionem ducetur, et quasi agnus coram tondente 
obmutescet, et non aperiet os suum. de angustia et de iudicio sublatus 
est. generationem eius quis enarrabit, quia abscissus est de terra 
uiuentium? propter scelus populi mei percussit eos. et dabit impios pro 
sepultura, et diuitem pro morte sua; eo quod iniquitatem non fecerit, 
neque dolus fuerit in ore eius. et dominus uoluit conterere eum in 
infirmitate. lxx: sicut ouis ad uictimam ductus est, et sicut agnus 
coram tondente mutus, sic non aperuit os suum. in humilitate iudicium 
eius sublatum est. generationem illius quis enarrabit, quia tollitur de 
terra uita eius? ab iniquitatibus populi mei ductus est ad mortem; et 
dabo pessimos pro sepultura eius, et diuites pro morte illius. quia 
iniquitatem non fecit, neque dolum in ore suo; et dominus uult mundare 
eum a plaga. hoc testimonium, cum in actibus apostolorum reginae 
candacis eunuchus rheda ueheretur, et legens non intellegeret, 
interpretante philippo super passione et nomine saluatoris, intellexit, 
et statim baptizatus, in agni sanguine quem legebat, uir meruit 
appellari, et apostolus genti aethiopum missus est. qui igitur oblatus 
est pilato, quia ipse uoluit, et non respondit, ut patibulum pro nobis 
damnatus ascenderet, ipse sicut ouis ad occisionem ductus est, et quasi 
agnus coram tondente obmutuit. etenim pascha nostrum immolatus est 
christus, quem ioannes baptista monstrabat, dicens: ecce agnus dei, ecce
 qui tollit peccata mundi.
qui et in apocalypsi ioannis euangelistae agnus occisus saepe memoratur.
 qui de seipso loquitur in hieremia: ego autem sicut agnus innocens, et 
ductus ad uictimam, nesciebam. cum enim nesciret peccatum, pro nobis 
peccatum factus est. et sicut agnus cum ducitur ad uictimam, non 
repugnat, sic ille passus est uoluntate, ut destrueret eum qui mortis 
habebat imperium, humilians se usque ad mortem, et mortem crucis. hic 
agnus est, in cuius tipo immolabatur agnus, cuius cruor linitus in 
postibus exterminatorem fugabat aegypti; qui non solum sanguine suo nos 
redemit, sed et lanis operuit, ut algentes infidelitate sua ueste 
calefaceret, et audiremus apostolum nobis loquentem: quotquot in christo
 baptizati estis, christum induistis. et in alio loco: induimini christo
 iesu. quod que sequitur: de angustia et de iudicio sublatus est, siue 
ut lxx transtulerunt: in humilitate iudicium eius ablatum est, illud 
significat, quod de tribulatione atque iudicio ad patrem uictor 
ascenderit; siue quod iudex omnium, iudicii non repererit ueritatem. sed
 absque ulla culpa, seditione iudaeorum et pilati uoce damnatus sit. 
unde admiratur propheta, quod omnium deus se tradiderit passioni. de quo
 paulus loquitur: si enim credidissent, numquam dominum gloriae 
crucifixissent. sequitur: generationem eius quis enarrabit? quod 
dupliciter intellegitur: aut enim de diuinitate eius accipiendum est, 
quod impossibile sit diuinae natiuitatis nosse mysteria; de qua ipse 
loquitur in prouerbiis: ante omnes colles generauit me. iuxta illud quod
 alibi legimus: quis cognouit sensum domini, aut quis consiliarius eius 
fuit? id est nullus; - aut de partu uirginis, quod difficulter possit 
exponi. denique cum mariae diceretur ab angelo: concipies et paries 
filium, illa respondit: unde mihi hoc, quia uirum non cognoui? cui 
rursum angelus: spiritus, inquit, sanctus ueniet super te, et uirtus 
altissimi obumbrabit tibi; ut uel ab angelo, uel ab euangelista tantum 
natiuitatis huius sacramenta dicantur. cuius narrator rarissimus est, 
secundum illud: quis sapiens, et intelleget haec; intellegens, et 
cognoscet ea? sin autem prudens lector tacita cogitatione responderit: 
et quomodo scriptum est: nemo nouit filium nisi pater; et nemo nouit 
patrem nisi filius, et cui uoluerit filius reuelare? et qui nouit patrem
 et filium, utique et generationis potest enarrare mysterium. audiat 
aliud esse nosse, aliud eloqui, quia frequenter quae mente concipimus, 
sermone explicare non possumus. ergo et mysterium diuinae natiuitatis in
 corpore possunt sancti fide magis nosse quam dicere. alioquin et 
apostolus raptus in tertium caelum et in paradisum, audiuit uerba quae 
nequaquam ualet humana lingua proferre. sed et spiritus interpellat pro 
nobis gemitibus ineffabilibus. istius igitur cuius generationem aut 
nullus aut rarus enarrare potest, sublata est uita de terra; ut 
nequaquam in terra, sed in caelo uiueret. siue abscissus est de terra 
uiuentium, ut impleretur de eo quod scriptum est in apocalypsi ioannis: 
ego sum primus et nouissimus; qui uiuebam, et sum mortuus. et ecce uiuo 
in aeternum, ut post uitam quam uixit in terra mortuus terrae caelis 
uiueret in aeternum. quod que iungitur: propter scelus populi mei 
percussit eos, siue, iuxta lxx: ab iniquitatibus populi mei ductus est 
ad mortem, duplicem sensum habet. aut enim persecutores et sceleratos 
populi sui sua morte percussit; aut propter magnitudinem peccatorum 
populi, quem semper peculiarem habuit, ductus ad mortem est, ut illos ad
 uitam sua morte reuocaret. ipse dedit impios, pro sepultura sua; et 
diuitem, pro morte sua. siue pessimos, pro sepultura eius; et diuites, 
pro morte eius: utrumque populum significans, ut in malis et pessimis, 
qui ante dei notitiam non habebant, ostendatur gentium multitudo. in 
diuitibus, quorum erat testamentum et legislatio et prophetae, iudaicus 
populus demonstretur.
ergo idcirco passus est dominus et sepultus, ut ex utroque populo sibi 
ecclesiam congregaret. siue hoc dicendum, quod scribas et pharisaeos ac 
sadducaeos, sacerdotes et pontifices, qui in populo ante regnabant, et 
nimiis opibus affluebant, post domini passionem romanis tradiderit deus,
 et aeternae subiecerit seruituti. iste pro cuius sepultura et morte 
impii diuites que sunt traditi, iniquitatem non fecit, nec dolus 
inuentus est in ore eius. quod de nullo penitus hominum intellegi 
potest, ut nec opere nec sermone peccauerit, dicente scriptura: nemo 
mundus a sordibus, nec si unius quidem diei fuerit uita eius. et: omnes 
sicut oues errauimus, unusquisque in uia sua declinauit; nisi de illo, 
qui peccata nostra portauit, et pro nobis dolet, et uulneratus est pro 
iniquitatibus nostris, et afflictus est propter scelera nostra, cuius 
liuore sanati sumus. super quo et princeps apostolorum petrus hoc 
testimonium edisserens, ait: in hoc enim uocati estis, quia et christus 
passus est pro nobis, relinquens uobis exemplum, ut sequamini uestigia 
eius. qui peccatum non fecit, nec inuentus est dolus in ore ipsius. qui 
cum malediceretur, non maledicebat; et cum pateretur, non comminabatur. 
dominus autem uoluit mundare eum a plaga, quam lancea militis percussus 
acceperat. siue conterere eum in infirmitate ac uulnere. de quo et ipse 
dicebat: quoniam quem tu percussisti, ipsi persecuti sunt. et per 
zachariam loquitur deus: percutiam pastorem, et oues dispergentur. ergo 
ut pateretur non fuit necessitatis, sed uoluntatis patris et suae, ad 
quem ipse dicebat: deus, ut facerem uoluntatem tuam, uolui. de quo et 
supra legimus: oblatus est, quia ipse uoluit.
</font></p><p><font size="2">si posuerit pro peccato animam suam, uidebit semen longaeuum, et 
uoluntas domini in manu eius dirigetur. pro eo quod laborauit anima 
eius, uidebit et saturabitur; in scientia sua iustificabit ipse iustus 
seruos meos multos, et iniquitates eorum ipse portabit. lxx: si 
dederitis pro peccato, animam uestram uidebitis semen longi temporis; et
 uult dominus auferre de dolore animam eius, ostendere ei lucem, et 
formare intellegentiam. iustificare iustum bene seruientem multis; et 
peccata eorum ipse portabit. iuxta hebraicum hic sensus est: si posuerit
 pro peccato animam suam ille quem dominus conterere uoluit, siue 
mundare, uidebit semen longaeuum, quod seminauit in bona terra. de quo 
in euangelio scriptum est: exiuit qui seminat seminare. et iterum: 
simile est regnum caelorum homini qui seminauit bonum semen in agro suo.
 et uoluntas domini in manu illius dirigetur, ut quidquid pater uoluit, 
illius uirtutibus impleatur, dicentis ad patrem: ego seruaui eos in 
nomine tuo quos dedisti mihi. custodiui, et nemo ex his periit, nisi 
filius perditionis. semen autem uidebit aeternum, et uoluntas patris in 
manu illius dirigetur, quia laborauit anima eius multo tempore, requiem 
non inueniens in iudaeis, et dicens in euangelio: uulpes foueas habent; 
et uolucres caeli, nidos. filius autem hominis non habet ubi caput 
reclinet. et in hoc eodem propheta: laboraui sustinens. quia igitur 
laborauit, uidebit ecclesias in toto orbe consurgere, et earum 
saturabitur fide. denique cum esuriens et sitiens sedisset super puteum 
iacob, medium diem sole torrente, emptis cibis uti noluit, quia iam 
samaritanae et exeuntis ad eum ciuitatis sichem fide satiatus erat. 
iuxta quem sensum dicebat inter octo beatitudines: beati qui esuriunt et
 sitiunt iustitiam. in scientia sua, id est in doctrina, ipse iustus, 
qui peccatum non fecit, nec dolus inuentus est in ore eius; et seruus 
patris, qui formam serui acceperat et domini seruierat uoluntati, multos
 iustificabit de toto orbe credentes.
et iniquitates eorum ipse portabit, quas illi portare non poterant, et 
quarum pondere opprimebantur. iuxta septuaginta hoc dicitur: o uos, 
propter quorum peccata filius dei est ductus ad mortem, qui pessimi, et 
in malo diuites, dati estis pro sepultura et morte eius, si uolueritis 
agere paenitentiam, et pro peccatis uestris offerre sacrificium placens 
deo, spiritum contribulatum, uidebit anima uestra semen longi temporis, 
ipsum dominum saluatorem. de quo in octogesimo octauo psalmo canitur: 
semen eius in aeternum permanet, et thronus illius sicut sol in 
conspectu meo. et iterum: ponam in saeculum saeculi semen eius, et 
thronum illius sicut dies caeli. quod aliis uerbis ad uirginem gabriel 
loquitur: ecce concipies in utero et paries, qui filius altissimi 
uocabitur. et dabit illi dominus thronum dauid patris sui, et regnabit 
super domum iacob in sempiternum; et regni eius non erit finis. uult 
enim dominus auferre de dolore animam eius, qui dixerat: tristis est 
anima mea usque ad mortem, ut crucis contumelia resurrectionis gloria 
temperetur. et ostendere ei lucem, ut omnes per se uideat illuminatos. 
et formare intellegentia, subauditur eum, super quem descenderit 
spiritus sapientiae et intellectus. et iustificare iustum, qui bene 
multis seruierit; non enim uenit ut ministraretur ei, sed ut 
ministraret, in petri pedibus cunctorum apostolorum peccata abluens. qui
 apparuit in carne, iustificatus est in spiritu. de quo et iudas 
proditor confitetur: peccaui, tradens sanguinem iustum. et uxor pilati: 
nihil tibi sit et iusto illi; multa enim passa sum hodie in somnis 
propter eum. et notandum quod non iustificatus sit, ut de iniquo iustus 
fieret. sed iustus iustificatur, non ut inciperet esse quod non erat; 
sed ut quod erat omnibus appareret. iste iustus pro iniquis passus est, 
ut omnes nos offerret deo. de quo dicitur ad iudaeos: et negastis 
sanctum et iustum, et petistis ut uir homicida donaretur uobis. et 
peccata, inquit, eorum ipse portauit; quasi medicus languores 
aegrotantium, quo sani non indigent, sed hi qui male se habent.
</font></p><p><font size="2">ideo dispertiam ei plurimos, et fortium diuidet spolia; pro eo 
quod tradidit in mortem animam suam, et cum sceleratis reputatus est; et
 ipse peccatum multorum tulit, et pro transgressoribus rogauit. lxx: 
propterea ipse possidebit multos, et fortium diuidet spolia; pro eo quod
 contaminata est in morte anima eius, et cum iniquis reputatus est, et 
ipse peccata multorum suscepit, et propter iniquitates eorum traditus 
est. causas reddit cur post passionem multa christus praemia 
consequatur. quia, inquit, passus est, et fecit omnia quae praeteritus 
sermo descripsit, et iniquitates multorum ipse portauit; propterea 
diuidam ei plurimos, ut pro parte domini iacob et funiculo hereditatis 
illius israel, credant in eum de oriente et occidente uenientes, et 
recumbant in regno dei cum abraham et isaac et iacob. impleto illo quod 
scriptum est: postula a me, et dabo tibi gentes hereditatem tuam, et 
possessionem tuam terminos terrae. de quo et in hoc eodem propheta 
legitur: erit radix iesse; et qui resurget ut principetur gentium, in 
ipso gentes sperabunt. isti autem plurimi quondam a fortibus tenebantur;
 et sub specie asinae et pulli, multos habebant dominos, quibus dixerunt
 apostoli: dominus eos necessarios habet. qui fortes erant antequam 
christus humanum corpus assumeret, et forte superato, diriperet domum 
eius. praedam ergo fortium apostolis suis tradidit atque diuisit, ut 
petrus, iacobus et ioannes circumcisi populi principes fierent, et 
paulus et barnabas mitterentur ad gentes, locis, non animo separati, et 
sub uno domino in diuersa starent acie, ut agminis utriusque uictoria, 
triumphum erigerent saluatori. ex quo qui dispensatoriam inter petrum et
 paulum contentionem uere dicunt iurgium fuisse atque certamen, ut 
blasphemanti porphyrio satisfaciant; et ueteris legis caeremonias in 
ecclesia christi a stirpe credentis israel asserunt esse seruandas, 
debent et auream in mille annis exspectare hierusalem, ut uictimas 
immolent et circumcidantur, ut in sabbato sedeant, dormiant, saturentur,
 inebrientur et surgant ludere, qui ludus offendit deum. hoc diximus 
propter id quod nunc prophetatur: et fortium diuidet spolia. iuxta illud
 quod in alio loco scriptum est: cum diuideret caelestis reges in ea.
et iterum: rex uirtutum dilecti, et speciei domus diuidere spolia. 
denique super paulo apostolo, qui de tribu erat beniamin, iuxta 
hebraicum dicitur: beniamin lupus rapax; mane comedet, et ad uesperum 
diuidet spolia. de quibus et ante iam diximus: laetabuntur in conspectu 
tuo, sicut qui laetantur in messe, et sicut qui diuidunt spolia, in toto
 orbe sibi christi ecclesias diuidentes. propterea autem accipiet gentes
 plurimas, qui uenit praedicare captiuis remissionem, et captiuam prius a
 diabolo atque daemonibus duxit captiuitatem, et dedit eam dono 
hominibus atque credentibus, quia tradidit in mortem animam suam, et cum
 sceleratis siue iniquis reputatus est. si enim apostolus eius his qui 
erant sine lege, factus est quasi sine lege, - cum non esset sine lege, 
sed esset in lege christi -, quare non et christus cum iniquis reputatus
 sit, ut iniquos redimeret a peccato, et omnibus omnia fieret, ut omnes 
saluos faceret? peccata enim nostra portauit in corpore suo, ligno 
crucis affigens ea, ut deleret chirographum, quod diabolo et angelis 
illius feceramus, scriptum manibus animae, id est operibus eius. de 
quibus paulus apostolus loquitur: et uos cum essetis mortui in peccatis 
et in desideriis carnis, uiuere fecit cum christo, donans nobis omnia 
peccata. et: delens quod aduersum nos erat chirographum, quod erat 
contrarium nobis. et ipsum tulit de medio, affigens illud cruci; 
spolians principatus, et potestates dehonestauit, confidenter triumphans
 de eis. iniquos autem cum quibus reputatus est, marcus euangelista 
latrones intellegit, scribens: et crucifixerunt cum eo duos latrones, 
unum a dextris, et alterum a sinistris. et impleta est scriptura quae 
dicit: et cum iniquis reputatus est. quod et altius intellegi potest, 
dicente de semetipso domino: reputatus sum cum descendentibus in lacum; 
factus sum sicut homo sine adiutorio inter mortuos liber. uere enim 
reputatus est inter peccatores et iniquos, ut descenderet ad infernum, 
qui in multis scripturarum locis uocatur lacus, et uinctos in carcere 
liberaret. qui traditus est propter peccata nostra, et resurrexit 
propter iustificationem nostram. tantae que clementiae fuit, ut pro 
transgressoribus, immo persecutoribus suis rogaret in cruce, et diceret:
 pater, ignosce; eis quod enim faciunt, nesciunt.
</font></p></dd></h3><div style="text-align:left;font-family:arial,sans-serif"><font size="2"><br /><br /><br /><br /><br /><br /></font></div></div></td></tr></tbody></table>
</div> 
</div> 
<div id="sites-canvas-bottom-panel">
<div xmlns="http://www.w3.org/1999/xhtml" id="COMP_page-subpages"> </div>
<div id="sites-attachments-container">
</div>
<a xmlns="http://www.w3.org/1999/xhtml" name="page-comments"></a>
<div xmlns="http://www.w3.org/1999/xhtml" id="COMP_page-comments"><div class="sites-comment-docos-wrapper"><div class="sites-comment-docos"><div class="sites-comment-docos-background"></div><div class="sites-comment-docos-header"><div class="sites-comment-docos-header-title">Comments</div></div><div id="sites-comment-docos-pane" class="sites-comment-docos-pane"></div></div></div></div>
</div>
</div> 
</td> 
</tr>
</table> 
</div> 
</div> 
<div id="sites-chrome-footer-wrapper">
<div id="sites-chrome-footer-wrapper-inside">
<div id="sites-chrome-footer">
</div>
</div>
</div>
</div> 
</div> 
<div id="sites-chrome-adminfooter-container">
<div xmlns="http://www.w3.org/1999/xhtml" class="sites-adminfooter" role="navigation"><p><a class="sites-system-link" href="https://accounts.google.com/ServiceLogin?continue=https://historicalchristianfaith.github.io/Litteral-Patristic-Bible-Commentary/home/isaiah/st-jerome-on-isaiah--latin-pt-2&amp;service=jotspot">Sign in</a><span aria-hidden="true">|</span><a class="sites-system-link" href="/site/aquinasstudybible/system/app/pages/recentChanges">Recent Site Activity</a><span aria-hidden="true">|</span><a class="sites-system-link" href="https://historicalchristianfaith.github.io/Litteral-Patristic-Bible-Commentary/system/app/pages/reportAbuse" target="_blank">Report Abuse</a><span aria-hidden="true">|</span><a class="sites-system-link" href="javascript:;" onclick="window.open(webspace.printUrl)">Print Page</a><span aria-hidden="true">|</span><span class="sites-system-link">Powered By</span> <b class="powered-by"><a href="http://sites.google.com/site">Google Sites</a></b></p></div>
</div>
</div> 
</div> 
<script xmlns="http://www.w3.org/1999/xhtml" type="text/javascript">
    window.jstiming.load.tick('sjl');
  </script>
<script xmlns="http://www.w3.org/1999/xhtml" src="https://ssl.gstatic.com/sites/p/08837f/system/js/jot_min_view__en.js"></script>
<script xmlns="http://www.w3.org/1999/xhtml" type="text/javascript">
    window.jstiming.load.tick('jl');
  </script>
<script xmlns="http://www.w3.org/1999/xhtml" type="text/javascript">
                    sites.Searchbox.initialize(
                        'sites-searchbox-search-button',
                        {"object":[]}['object'],
                        'search-site',
                        {"label":"Configure search options...","url":"/site/aquinasstudybible/system/app/pages/admin/settings"});
                  </script>
<script xmlns="http://www.w3.org/1999/xhtml" type="text/javascript">
      gsites.HoverPopupMenu.createSiteDropdownMenus('sites-header-nav-dropdown', false);
    </script>
<script xmlns="http://www.w3.org/1999/xhtml" type="text/javascript" defer="true">
            JOT_setupNav("2bd", "Navigation", true);
            JOT_addListener('titleChange', 'JOT_NAVIGATION_titleChange', 'COMP_2bd');
          </script>
<script xmlns="http://www.w3.org/1999/xhtml" type="text/javascript">
              new sites.CommentPane('//docs.google.com/comments/d/AAHRpnXvki2wJUeb6J5OXd5jR8yYx6Ysb1sC2s1ukWVNVLku6eYLkJFRnsgy-wUYEm19fzNYfdTT6bBQNGu9jz95zcYUXYe3mkGNH0H1VcRqTeUPulDrTLTrbImkrLMfoCLRbdgUnQk5E/api/js?anon=true',
                  false, false);
            </script>
<script xmlns="http://www.w3.org/1999/xhtml" type="text/javascript">
  setTimeout(function() {
    var fingerprint = gsites.date.TimeZone.getFingerprint([1109635200000, 1128902400000, 1130657000000, 1143333000000, 1143806400000, 1145000000000, 1146380000000, 1152489600000, 1159800000000, 1159500000000, 1162095000000, 1162075000000, 1162105500000]);
    gsites.Xhr.send('https://historicalchristianfaith.github.io/Litteral-Patristic-Bible-Commentary/_/tz', null, null, 'GET', null, null, { afjstz: fingerprint });
  }, 500);
</script>
<script xmlns="http://www.w3.org/1999/xhtml">
                    window.onload = function() {
                      if (false) {
                        JOT_setMobilePreview();
                      }
                      var loadTimer = window.jstiming.load;
                      loadTimer.tick("ol");
                      loadTimer["name"] = "load," + webspace.page.type + ",user_page";
                      window.jstiming.report(loadTimer, {}, 'https://gg.google.com/csi');
                    }
                  </script>
<script xmlns="http://www.w3.org/1999/xhtml" type="text/javascript">
        JOT_insertAnalyticsCode(false,
            false);
      </script>
<script xmlns="http://www.w3.org/1999/xhtml" type="text/javascript">
    var maestroRunner = new gsites.pages.view.SitesMaestroRunner(
        webspace, "en");
    maestroRunner.initListeners();
    maestroRunner.installEditRender();
  </script>
<script xmlns="http://www.w3.org/1999/xhtml" type="text/javascript" defer="true">
  //<![CDATA[
    // Decorate any fastUI buttons on the page with a class of 'goog-button'.
    if (webspace.user.hasWriteAccess) {
      JOT_decorateButtons();
    }

    // Fires delayed events.
    (function() {
      JOT_fullyLoaded = true;
      var delayedEvents = JOT_delayedEvents;
      for (var x = 0; x < delayedEvents.length; x++) {
        var event = delayedEvents[x];
        JOT_postEvent(event.eventName, event.eventSrc, event.payload);
      }
      JOT_delayedEvents = null;
      JOT_postEvent('pageLoaded');
    })();
  //]]>
</script>
<script xmlns="http://www.w3.org/1999/xhtml" type="text/javascript">
    JOT_postEvent('decorateGvizCharts');
  </script>
<script type="text/javascript">
          JOT_setupPostRenderingManager();
        </script>
<script type="text/javascript">
          JOT_postEvent('renderPlus', null, 'sites-chrome-main');
        </script>
<script type="text/javascript">
          sites.codeembed.init();
        </script>
<div id="server-timer-div" style="display:none"> </div>
<script type="text/javascript">
          window.jstiming.load.tick('render');
          JOT_postEvent('usercontentrendered', this);
        </script>
</body>
</html>
