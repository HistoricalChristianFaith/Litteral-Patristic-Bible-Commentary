<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<html xmlns="http://www.w3.org/1999/xhtml" itemscope="" itemtype="http://schema.org/WebPage">
<head>
<meta http-equiv="content-type" content="text/html; charset=UTF-8" />
<meta http-equiv="X-UA-Compatible" content="chrome=1" />
<script type="text/javascript">/* Copyright 2008 Google. */ (function() { /*

Copyright The Closure Library Authors.
SPDX-License-Identifier: Apache-2.0
*/
(function(){function e(g){this.t={};this.tick=function(h,k,f){this.t[h]=[void 0!=f?f:(new Date).getTime(),k];if(void 0==f)try{window.console.timeStamp("CSI/"+h)}catch(m){}};this.getStartTickTime=function(){return this.t.start[0]};this.tick("start",null,g)}var a;if(window.performance)var d=(a=window.performance.timing)&&a.responseStart;var l=0<d?new e(d):new e;window.jstiming={Timer:e,load:l};if(a){var b=a.navigationStart;0<b&&d>=b&&(window.jstiming.srt=d-b)}if(a){var c=window.jstiming.load;0<b&&d>=
b&&(c.tick("_wtsrt",void 0,b),c.tick("wtsrt_","_wtsrt",d),c.tick("tbsd_","wtsrt_"))}try{a=null,window.chrome&&window.chrome.csi&&(a=Math.floor(window.chrome.csi().pageT),c&&0<b&&(c.tick("_tbnd",void 0,window.chrome.csi().startE),c.tick("tbnd_","_tbnd",b))),null==a&&window.gtbExternal&&(a=window.gtbExternal.pageT()),null==a&&window.external&&(a=window.external.pageT,c&&0<b&&(c.tick("_tbnd",void 0,window.external.startE),c.tick("tbnd_","_tbnd",b))),a&&(window.jstiming.pt=a)}catch(g){}})(); })()
</script>
<link rel="shortcut icon" type="image/x-icon" href="//www.google.com/images/icons/product/sites-16.ico" />
<link rel="apple-touch-icon" href="https://ssl.gstatic.com/sites/p/024bb5/system/app/images/apple-touch-icon.png" type="image/png" />
<script type="text/javascript">/* Copyright 2008 Google. */ (function() { function d(a){return document.getElementById(a)}window.byId=d;function g(a){return a.replace(/^\s+|\s+$/g,"")}window.trim=g;var h=[],k=0;window.JOT_addListener=function(a,b,c){var f=new String(k++);a={eventName:a,handler:b,compId:c,key:f};h.push(a);return f};window.JOT_removeListenerByKey=function(a){for(var b=0;b<h.length;b++)if(h[b].key==a){h.splice(b,1);break}};window.JOT_removeAllListenersForName=function(a){for(var b=0;b<h.length;b++)h[b].eventName==a&&h.splice(b,1)};
window.JOT_postEvent=function(a,b,c){var f={eventName:a,eventSrc:b||{},payload:c||{}};if(window.JOT_fullyLoaded)for(b=h.length,c=0;c<b&&c<h.length;c++){var e=h[c];e&&e.eventName==a&&(f.listenerCompId=e.compId||"",(e="function"==typeof e.handler?e.handler:window[e.handler])&&e(f))}else window.JOT_delayedEvents.push({eventName:a,eventSrc:b,payload:c})};window.JOT_delayedEvents=[];window.JOT_fullyLoaded=!1;
window.JOT_formatRelativeToNow=function(a,b){a=((new Date).getTime()-a)/6E4;if(1440<=a||0>a)return null;var c=0;60<=a&&(a/=60,c=2);2<=a&&c++;return b?window.JOT_siteRelTimeStrs[c].replace("__duration__",Math.floor(a)):window.JOT_userRelTimeStrs[c].replace("__duration__",Math.floor(a))}; })()
</script>
<script>

  

  var breadcrumbs = [{"path":"/site/aquinasstudybible/home","deleted":false,"title":"Home","dir":"ltr"},{"path":"/site/aquinasstudybible/home/st-jerome-on-the-letters-of-st-paul--latin","deleted":false,"title":"St. Jerome on the Letters of St. Paul- Latin","dir":"ltr"}];
  var JOT_clearDotPath = 'https://ssl.gstatic.com/sites/p/024bb5/system/app/images/cleardot.gif';

  
  var JOT_userRelTimeStrs = ["a minute ago","__duration__ minutes ago","an hour ago","__duration__ hours ago"];

  
  

  

  var webspace = {"gvizGstaticVersion":"current","enableAnalytics":true,"pageSharingId":"jotspot_page","codeembeds":{"outerIframeSrc":"https://www.gstatic.com/jotspot/embeds/code/0f08d42392f2000e7e3f3daf5b427a43/outer_iframe.html","innerIframeSrc":"https://2074229131-jotspot-embeds.googleusercontent.com/code/8d87fa64604b2a11fae2ed06104c58d3/inner_iframe.html"},"enableUniversalAnalytics":false,"sharingPolicy":"OPENED","siteTitle":"Patristic Bible Commentary","experiments":{"overrideDisableDomainEditing":false,"disableDomainEditing":true},"jot2atari":{"eligibility":"INELIGIBLE"},"onepickUrl":"https://docs.google.com/picker","adsensePublisherId":null,"features":{"moreMobileStyleImprovements":null,"subscriptionDataMigrationInProgress":null,"plusBadge":false},"configProperties":{"disableSiteEditing":null},"isPublic":true,"newSitesBaseUrl":"https://sites.google.com","isConsumer":true,"serverFlags":{"jot2AtariLearnMoreUrl":"https://support.google.com/sites/answer/7035197"},"domainAnalyticsAccountId":"","plusPageId":"","signInUrl":"https://accounts.google.com/AccountChooser?continue=https://sites.google.com/site/aquinasstudybible/home/st-jerome-on-the-letters-of-st-paul--latin&service=jotspot","analyticsAccountId":"UA-26986930-1","scottyUrl":"/_/upload","homePath":"/","siteNoticeUrlEnabled":null,"plusPageUrl":"","adsensePromoClickedOrSiteIneligible":true,"csiReportUri":"https://gg.google.com/csi","sharingId":"jotspot","termsUrl":"//www.google.com/intl/en/policies/terms/","gvizVersion":1,"editorResources":{"sitelayout":["https://ssl.gstatic.com/sites/p/024bb5/system/app/css/sitelayouteditor.css"],"text":["https://ssl.gstatic.com/sites/p/024bb5/system/js/codemirror.js","https://ssl.gstatic.com/sites/p/024bb5/system/app/css/codemirror_css.css","https://ssl.gstatic.com/sites/p/024bb5/system/js/trog_edit__en.js","https://ssl.gstatic.com/sites/p/024bb5/system/app/css/trogedit.css","/site/aquinasstudybible/_/rsrc/1665646413000/system/app/css/editor.css","https://ssl.gstatic.com/sites/p/024bb5/system/app/css/codeeditor.css","/site/aquinasstudybible/_/rsrc/1665646413000/system/app/css/camelot/editor-jfk.css"]},"sharingUrlPrefix":"/_/sharing","isAdsenseEnabled":true,"domain":"defaultdomain","baseUri":"/site/aquinasstudybible","name":"aquinasstudybible","siteTemplateId":false,"siteNoticeRevision":null,"siteNoticeUrlAddress":null,"siteNoticeMessage":null,"page":{"isRtlLocale":false,"canDeleteWebspace":null,"isPageDraft":null,"parentPath":"/home","parentWuid":"wuid:gx:3438a80e7b2e4260","siteLocale":"en","timeZone":"America/Los_Angeles","type":"text","title":"St. Jerome on the Letters of St. Paul- Latin","locale":"en","wuid":"wuid:gx:15f66739f072a4ab","revision":2,"path":"/home/st-jerome-on-the-letters-of-st-paul--latin","isSiteRtlLocale":false,"pageInheritsPermissions":null,"name":"st-jerome-on-the-letters-of-st-paul--latin","canChangePath":true,"state":"","properties":{},"bidiEnabled":false,"currentTemplate":{"path":"/system/app/pagetemplates/text","title":"Web Page"}},"canPublishScriptToAnyone":true,"user":{"keyboardShortcuts":true,"sessionIndex":"","guest_":true,"displayNameOrEmail":"guest","userName":"guest","uid":"","renderMobile":false,"domain":"","namespace":"","hasWriteAccess":false,"namespaceUser":false,"primaryEmail":"guest","hasAdminAccess":false,"isGoogleAdmin":false},"gadgets":{"baseUri":"/site/aquinasstudybible/system/app/pages/gadgets"}};
  webspace.page.breadcrumbs = breadcrumbs;

  
  var JOT_siteRelTimeStrs = ["a minute ago","__duration__ minutes ago","an hour ago","__duration__ hours ago"];

</script>
<script type="text/javascript">
                window.jstiming.load.tick('scl');
              </script>
<meta name="title" content="St. Jerome on the Letters of St. Paul- Latin - Patristic Bible Commentary" />
<meta itemprop="name" content="St. Jerome on the Letters of St. Paul- Latin - Patristic Bible Commentary" />
<meta property="og:title" content="St. Jerome on the Letters of St. Paul- Latin - Patristic Bible Commentary" />
<meta name="description" content="Bible Commentary Early Church Fathers Medieval Patristic" />
<meta itemprop="description" content="Bible Commentary Early Church Fathers Medieval Patristic" />
<meta id="meta-tag-description" property="og:description" content="Bible Commentary Early Church Fathers Medieval Patristic" />
<style type="text/css">
</style>
<link rel="stylesheet" type="text/css" href="https://ssl.gstatic.com/sites/p/024bb5/system/app/themes/simple/standard-css-simple-ltr-ltr.css" />
<link rel="stylesheet" type="text/css" href="/site/aquinasstudybible/_/rsrc/1665646413000/system/app/css/overlay.css?cb=simple150goog-ws-leftnone30themedefaultstandard" />
<link rel="stylesheet" type="text/css" href="/site/aquinasstudybible/_/rsrc/1665646413000/system/app/css/camelot/allthemes-view.css" />
<!--[if IE]>
          <link rel="stylesheet" type="text/css" href="/site/aquinasstudybible/system/app/css/camelot/allthemes%2die.css" />
        <![endif]-->
<title>St. Jerome on the Letters of St. Paul- Latin - Patristic Bible Commentary</title>
<meta itemprop="image" content="http://aa.static.facdn.com/v/img/1x1.gif" />
<meta property="og:image" content="http://aa.static.facdn.com/v/img/1x1.gif" />
<script type="text/javascript">
                window.jstiming.load.tick('cl');
              </script>
</head>
<body xmlns="http://www.google.com/ns/jotspot" id="body" class=" en            ">
<div id="sites-page-toolbar" class="sites-header-divider">
<div xmlns="http://www.w3.org/1999/xhtml" id="sites-status" class="sites-status" style="display:none;"><div id="sites-notice" class="sites-notice" role="status" aria-live="assertive"> </div></div>
</div>
<div id="sites-chrome-everything-scrollbar">
<div id="sites-chrome-everything" class="">
<div id="sites-chrome-page-wrapper" style="direction: ltr">
<div id="sites-chrome-page-wrapper-inside">
<div xmlns="http://www.w3.org/1999/xhtml" id="sites-chrome-header-wrapper" style="">
<table id="sites-chrome-header" class="sites-layout-hbox" cellspacing="0" style="">
<tr class="sites-header-primary-row" id="sites-chrome-userheader">
<td id="sites-header-title" class="" role="banner"><div class="sites-header-cell-buffer-wrapper"><h2><a href="https://sites.google.com/site/aquinasstudybible/" dir="ltr" id="sites-chrome-userheader-title">Patristic Bible Commentary</a></h2></div></td><td class="sites-layout-searchbox  "><div class="sites-header-cell-buffer-wrapper"><form id="sites-searchbox-form" action="/site/aquinasstudybible/system/app/pages/search" role="search"><input type="hidden" id="sites-searchbox-scope" name="scope" value="search-site" /><input type="text" id="jot-ui-searchInput" name="q" size="20" value="" aria-label="Search this site" /><div id="sites-searchbox-button-set" class="goog-inline-block"><div role="button" id="sites-searchbox-search-button" class="goog-inline-block jfk-button jfk-button-standard" tabindex="0">Search this site</div></div></form></div></td>
</tr>
<tr class="sites-header-secondary-row" id="sites-chrome-horizontal-nav">
<td colspan="2" id="sites-chrome-header-horizontal-nav-container" role="navigation">
</td>
</tr>
</table>
</div>
<div id="sites-chrome-main-wrapper">
<div id="sites-chrome-main-wrapper-inside">
<table id="sites-chrome-main" class="sites-layout-hbox" cellspacing="0" cellpadding="{scmCellpadding}" border="0">
<tr>
<td id="sites-chrome-sidebar-left" class="sites-layout-sidebar-left initial" style="width:150px">
<div xmlns="http://www.w3.org/1999/xhtml" id="COMP_2bd" class="sites-embed" role="navigation"><div class="sites-embed-content sites-sidebar-nav"><ul role="navigation" jotId="navList" class="has-expander"><li class="topLevel nav-first parent " wuid="gx:3438a80e7b2e4260"><div dir="ltr" style="padding-left: 0px;"><div class="expander"></div><a href="/site/aquinasstudybible/home" jotId="wuid:gx:3438a80e7b2e4260" class="sites-navigation-link topLevel">Home</a></div><ul role="navigation" class="has-expander"><li class=""><div dir="rtl" style="padding-left: 38px;"><a href="/site/aquinasstudybible/home/test-1" jotId="wuid:gx:3b4f19d0874cba27" class="sites-navigation-link">**</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-chronicles" jotId="wuid:gx:7fa0866d906693fe" class="sites-navigation-link">1 Chronicles</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-corinthians" jotId="wuid:gx:d4f03f0d8ce822b" class="sites-navigation-link">1 Corinthians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-john" jotId="wuid:gx:7a32dd3badbd4712" class="sites-navigation-link">1 John</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-kings" jotId="wuid:gx:220a84d827f88904" class="sites-navigation-link">1 Kings</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-maccabees" jotId="wuid:gx:273b5ad6d4eccc60" class="sites-navigation-link">1 Maccabees</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-peter" jotId="wuid:gx:6e6853c983951352" class="sites-navigation-link">1 Peter</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-samuel" jotId="wuid:gx:363d92491e980a59" class="sites-navigation-link">1 Samuel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-thessalonians" jotId="wuid:gx:7b17b00f84776715" class="sites-navigation-link">1 Thessalonians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/1-timothy" jotId="wuid:gx:539af6cdb2e970fc" class="sites-navigation-link">1 Timothy</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-chronicles" jotId="wuid:gx:4e26a272f0b228fa" class="sites-navigation-link">2 Chronicles</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-corinthians" jotId="wuid:gx:c1ae36a780619b7" class="sites-navigation-link">2 Corinthians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-john" jotId="wuid:gx:33c45e78d96e5de" class="sites-navigation-link">2 John</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-kings" jotId="wuid:gx:de5088647ec3fc5" class="sites-navigation-link">2 Kings</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-maccabees" jotId="wuid:gx:544381eb57533acb" class="sites-navigation-link">2 Maccabees</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-peter" jotId="wuid:gx:125c915dc57a3156" class="sites-navigation-link">2 Peter</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-samuel" jotId="wuid:gx:1c3e8759511aabe7" class="sites-navigation-link">2 Samuel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-thessalonians" jotId="wuid:gx:6e4cf140d9765adb" class="sites-navigation-link">2 Thessalonians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/2-timothy" jotId="wuid:gx:48a1e38512c36ffb" class="sites-navigation-link">2 Timothy</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/3-john" jotId="wuid:gx:72c44040d5899308" class="sites-navigation-link">3 John</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/a-comparison-of-the-four-gospels" jotId="wuid:gx:4fc2ad0a6a454cf" class="sites-navigation-link">A COMPARISON OF THE FOUR GOSPELS</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/acts-of-the-apostles" jotId="wuid:gx:2dc1634dec6a4ec" class="sites-navigation-link">Acts of the Apostles</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/alcuin" jotId="wuid:gx:68c2c22e3da2eeb" class="sites-navigation-link">Alcuin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ambrosiaster-on-paul-s-letters--latin" jotId="wuid:gx:2fec5230936b0811" class="sites-navigation-link">Ambrosiaster on Paul's Letters- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ambrosiaster-questions-on-the-old-and-new-testaments" jotId="wuid:gx:7fd18435ec24792f" class="sites-navigation-link">Ambrosiaster Questions on the Old and New Testaments</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/amos" jotId="wuid:gx:50680ba0156ebc1f" class="sites-navigation-link">Amos</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/augustine-page" jotId="wuid:gx:16d8526a03baccad" class="sites-navigation-link">Augustine Page</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/baruch" jotId="wuid:gx:6e808d743366d886" class="sites-navigation-link">Baruch</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/buy-patristic-commentaries-in-print" jotId="wuid:gx:70c3da6262253401" class="sites-navigation-link">Buy Patristic Commentaries in print</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/calmet-s-bible-dictionary" jotId="wuid:gx:5b7c480847c5fd98" class="sites-navigation-link">Calmet's Bible Dictionary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/colossians" jotId="wuid:gx:319efd522f149ba" class="sites-navigation-link">Colossians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/daniel" jotId="wuid:gx:1f4c4e8ae3e28327" class="sites-navigation-link">Daniel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/deuteronomy" jotId="wuid:gx:691cfe4ccb899fe1" class="sites-navigation-link">Deuteronomy</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/diatessaron" jotId="wuid:gx:51248069dc0a6ba7" class="sites-navigation-link">Diatessaron</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/douay-rheims-study-bible" jotId="wuid:gx:1def0b5f0601deeb" class="sites-navigation-link">Douay Rheims Study Bible</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/douay-rheims-bible" jotId="wuid:gx:448944a310257db5" class="sites-navigation-link">Douay-Rheims Bible</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ecclesiastes" jotId="wuid:gx:9a042a8b60bdd99" class="sites-navigation-link">Ecclesiastes</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ephesians" jotId="wuid:gx:5f86fb81e48dcd72" class="sites-navigation-link">Ephesians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/esther" jotId="wuid:gx:2f37b2063743cdb4" class="sites-navigation-link">Esther</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/exodus" jotId="wuid:gx:51dfcaeab350eca" class="sites-navigation-link">Exodus</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ezekiel" jotId="wuid:gx:6f5a05e29386d067" class="sites-navigation-link">Ezekiel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ezra" jotId="wuid:gx:534dbebc879faeaf" class="sites-navigation-link">Ezra</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/galatians" jotId="wuid:gx:71e3419f089d92b9" class="sites-navigation-link">Galatians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/genesis" jotId="wuid:gx:578adcf4cc8852e0" class="sites-navigation-link">Genesis</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/glossa-ordinaria" jotId="wuid:gx:1dfc26a66642dcb7" class="sites-navigation-link">Glossa Ordinaria</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/gospel-of-john-commentary" jotId="wuid:gx:3f5b49d88c35c56e" class="sites-navigation-link">Gospel of John Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/luke-commentary" jotId="wuid:gx:20a73c5633984bea" class="sites-navigation-link">Gospel of Luke Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/gospel-of-mark-commentary" jotId="wuid:gx:40e353b8d4d655ec" class="sites-navigation-link">Gospel of Mark Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/matthew-commentary" jotId="wuid:gx:543eebc736e4b055" class="sites-navigation-link">Gospel of Matthew Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/gregory-the-great-homiles-on-the-gospels" jotId="wuid:gx:928e70477f0ff42" class="sites-navigation-link">Gregory the Great Homilies on the Gospels</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/habakhuk" jotId="wuid:gx:2dfa5e77d14113b6" class="sites-navigation-link">Habakkuk</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/haggai" jotId="wuid:gx:5206d9c76e5db6c5" class="sites-navigation-link">Haggai</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/harmony-of-the-gospels" jotId="wuid:gx:4cd3be7cfcfc5f49" class="sites-navigation-link">Harmony of the Gospels</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/hebrews" jotId="wuid:gx:7b91da33f4dc93bb" class="sites-navigation-link">Hebrews</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/hosea" jotId="wuid:gx:da345e8973ca678" class="sites-navigation-link">Hosea</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/isaiah" jotId="wuid:gx:1a8fb60d57f783b" class="sites-navigation-link">Isaiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/james" jotId="wuid:gx:79b2c96c5ed74233" class="sites-navigation-link">James</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jeremiah" jotId="wuid:gx:7d3ccbac9337e1c0" class="sites-navigation-link">Jeremiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jerome-letter-73-to-evangelus" jotId="wuid:gx:ce377e5cedae9a4" class="sites-navigation-link">Jerome Letter 73 to Evangelus verses Ambrosiaster's Question 109 on Melchizedek</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jerome-page" jotId="wuid:gx:325f018efc41de3b" class="sites-navigation-link">Jerome Page</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/job" jotId="wuid:gx:4cebf45154b52f45" class="sites-navigation-link">Job</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/joel" jotId="wuid:gx:25f61086f4ed220a" class="sites-navigation-link">Joel</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/john-gospel-harmony" jotId="wuid:gx:6631d90aec3ebbb7" class="sites-navigation-link">John Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jonah" jotId="wuid:gx:2c9b623adcb1bba4" class="sites-navigation-link">Jonah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/joshua" jotId="wuid:gx:12fe55521e0b3992" class="sites-navigation-link">Joshua</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/jude" jotId="wuid:gx:6dc67ac1f864593" class="sites-navigation-link">Jude</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/judges" jotId="wuid:gx:78a869d6a3218c12" class="sites-navigation-link">Judges</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/judith" jotId="wuid:gx:392c3d9314730998" class="sites-navigation-link">Judith</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/lamentations" jotId="wuid:gx:7510fc77fdfb2b28" class="sites-navigation-link">Lamentations</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/latin-works" jotId="wuid:gx:625c524f5c8a2e8a" class="sites-navigation-link">Latin Works</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/leviticus" jotId="wuid:gx:223242fe1c24da96" class="sites-navigation-link">Leviticus</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/luke-gospel-harmony" jotId="wuid:gx:968b99e98ffaa10" class="sites-navigation-link">Luke Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/malachi" jotId="wuid:gx:14955438f57f8eaf" class="sites-navigation-link">Malachi</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/mark-gospel-harmony" jotId="wuid:gx:39715d579b4a0855" class="sites-navigation-link">Mark Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/mass-readings-commentary" jotId="wuid:gx:411a2816c97141ca" class="sites-navigation-link">Mass Readings Commentary</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/matthew-gospel-harmony" jotId="wuid:gx:14d30a8eacf2e22d" class="sites-navigation-link">Matthew Gospel Harmony</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/micah" jotId="wuid:gx:36c693e745c9e650" class="sites-navigation-link">Micah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/nahum" jotId="wuid:gx:4069cca66662f08d" class="sites-navigation-link">Nahum</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/nehemiah" jotId="wuid:gx:4a7e9db68c48534" class="sites-navigation-link">Nehemiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/numbers" jotId="wuid:gx:2a599af562109d0c" class="sites-navigation-link">Numbers</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/obadiah" jotId="wuid:gx:4639a6abacb53c76" class="sites-navigation-link">Obadiah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/philemon" jotId="wuid:gx:353db55fd0beb390" class="sites-navigation-link">Philemon</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/philippians" jotId="wuid:gx:4a143177dd338392" class="sites-navigation-link">Philippians</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/proverbs" jotId="wuid:gx:5cff6d5853bc499f" class="sites-navigation-link">Proverbs</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/psalms" jotId="wuid:gx:29d577faedb5b25a" class="sites-navigation-link">Psalms</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/revelation" jotId="wuid:gx:6b0e0d0eddcc8ec6" class="sites-navigation-link">Revelation</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/romans" jotId="wuid:gx:670da7bb95ef762f" class="sites-navigation-link">Romans</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/ruth" jotId="wuid:gx:3417f4bd5378f87" class="sites-navigation-link">Ruth</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/sample-page" jotId="wuid:gx:1b319bad456d01c4" class="sites-navigation-link">sample page</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/sirach" jotId="wuid:gx:64fe8d3c7c33bba6" class="sites-navigation-link">Sirach</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/so-called-bible-contradictions" jotId="wuid:gx:2c97af6919560142" class="sites-navigation-link">So-called Bible Contradictions</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/song-of-songs" jotId="wuid:gx:22dd7ba26e3414ff" class="sites-navigation-link">Song of Songs</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-augustine-confessions--latin" jotId="wuid:gx:6cae0ab3b7ed00e9" class="sites-navigation-link">St. Augustine Confessions- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-augustine-predestination-of-the-saints--latin" jotId="wuid:gx:6bf5cca1b6f069a6" class="sites-navigation-link">St. Augustine Predestination of the Saints- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-augustine-sermons--latin" jotId="wuid:gx:1196869f337c9b7c" class="sites-navigation-link">St. Augustine Sermons- Latin</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/st-jerome-hebrew-names--latin" jotId="wuid:gx:3f1326e1cedde51" class="sites-navigation-link">St. Jerome Hebrew Names- Latin</a></div></li><li class=""><div class="current-bg" jotId="wuid:gx:15f66739f072a4ab" dir="ltr" style="padding-left: 38px;">St. Jerome on the Letters of St. Paul- Latin</div></li><li class=""><div dir="ltr" style="padding-left: 38px;"><a href="/site/aquinasstudybible/home/test" jotId="wuid:gx:18d3a18802cdc041" class="sites-navigation-link">test</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/titus" jotId="wuid:gx:2a1f800ee3f14c6b" class="sites-navigation-link">Titus</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/tobit" jotId="wuid:gx:29a79e994e544a56" class="sites-navigation-link">Tobit</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/wisdom" jotId="wuid:gx:5b39d987a47dce60" class="sites-navigation-link">Wisdom</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/zechariah" jotId="wuid:gx:67b1e08bd95785f" class="sites-navigation-link">Zechariah</a></div></li><li class=""><div dir="ltr" style="padding-left: 38px;"><a href="/site/aquinasstudybible/home/zephaniah" jotId="wuid:gx:51734c4d86804dbd" class="sites-navigation-link">Zephaniah</a></div></li></ul></li><li class="topLevel parent " wuid="gx:3834b2bd579f2dee"><div dir="ltr" style="padding-left: 0px;"><div class="expander"></div><a href="/site/aquinasstudybible/10-commandments" jotId="wuid:gx:3834b2bd579f2dee" class="sites-navigation-link topLevel">10 Commandments</a></div><ul role="navigation" class="has-expander"><li class=""><div dir="ltr" style="padding-left: 38px;"><a href="/site/aquinasstudybible/10-commandments/bishop-richard-challoner-on-the-10-commandments" jotId="wuid:gx:36692bdb11208d1a" class="sites-navigation-link">Bishop Richard Challoner on the 10 Commandments</a></div></li><li class=""><div dir="ltr" style="padding-left: 38px;"><a href="/site/aquinasstudybible/10-commandments/catechism-of-the-catholic-church-on-the-10-commandments" jotId="wuid:gx:548b831f3e250a22" class="sites-navigation-link">Catechism of the Catholic Church on the 10 Commandments</a></div></li><li class=""><div dir="ltr" style="padding-left: 38px;"><a href="/site/aquinasstudybible/10-commandments/josephus-on-the-10-commandments" jotId="wuid:gx:df321520a33df94" class="sites-navigation-link">Josephus on the 10 Commandments</a></div></li><li class=""><div dir="ltr" style="padding-left: 38px;"><a href="/site/aquinasstudybible/10-commandments/philo-on-the-10-commandments" jotId="wuid:gx:464e68a334e1bbbd" class="sites-navigation-link">Philo on the 10 Commandments</a></div></li></ul></li><li class="topLevel "><div dir="ltr" style="padding-left: 19px;"><a href="/site/aquinasstudybible/abyss" jotId="wuid:gx:116596922a565236" class="sites-navigation-link topLevel">ABYSS,</a></div></li><li class="topLevel "><div dir="ltr" style="padding-left: 19px;"><a href="/site/aquinasstudybible/anne-catherine-emmerich" jotId="wuid:gx:12356d57552d47c1" class="sites-navigation-link topLevel">Anne Catherine Emmerich</a></div></li><li class="topLevel parent " wuid="gx:48144678d7f9eb57"><div dir="ltr" style="padding-left: 0px;"><div class="expander"></div><a href="/site/aquinasstudybible/apostle-s-creed" jotId="wuid:gx:48144678d7f9eb57" class="sites-navigation-link topLevel">Apostles' Creed</a></div><ul role="navigation" class="has-expander"><li class=""><div dir="ltr" style="padding-left: 38px;"><a href="/site/aquinasstudybible/apostle-s-creed/catechism-of-the-catholic-church-on-the-apostles-creed" jotId="wuid:gx:1d5e8194d0278481" class="sites-navigation-link">Catechism of the Catholic Church on the Apostles' Creed</a></div></li><li class=""><div dir="ltr" style="padding-left: 38px;"><a href="/site/aquinasstudybible/apostle-s-creed/rufinus-on-the-apostles-creed" jotId="wuid:gx:727cd0a18fb821c6" class="sites-navigation-link">Rufinus on the Apostles' Creed</a></div></li><li class=""><div dir="ltr" style="padding-left: 38px;"><a href="/site/aquinasstudybible/apostle-s-creed/st-thomas-aquinas-on-the-apostle-s-creed" jotId="wuid:gx:3cca6ccc57355d1e" class="sites-navigation-link">St. Thomas Aquinas on the Apostle's Creed</a></div></li></ul></li><li class="topLevel "><div dir="ltr" style="padding-left: 19px;"><a href="/site/aquinasstudybible/catena-chapter-17" jotId="wuid:gx:57a80f4f813ac281" class="sites-navigation-link topLevel">Catena Chapter 17</a></div></li><li class="topLevel "><div dir="ltr" style="padding-left: 19px;"><a href="/site/aquinasstudybible/jerome-commentaries" jotId="wuid:gx:3715f0b0b19518d5" class="sites-navigation-link topLevel">Jerome commentaries</a></div></li><li class="topLevel "><div dir="ltr" style="padding-left: 19px;"><a href="/site/aquinasstudybible/system/app/pages/sitemap/hierarchy" jotId="wuid:gx:36f0f736be4eaccc" class="sites-navigation-link topLevel">Sitemap</a></div></li></ul></div></div>
</td>
<td id="sites-canvas-wrapper">
<div id="sites-canvas" role="main">
<div id="goog-ws-editor-toolbar-container"> </div>
<div xmlns="http://www.w3.org/1999/xhtml" id="title-crumbs" style="">
<A href="/site/aquinasstudybible/home" dir="ltr">Home</A>‎ &gt; ‎
  </div>
<h3 xmlns="http://www.w3.org/1999/xhtml" id="sites-page-title-header" style="" align="left">
<span id="sites-page-title" dir="ltr" tabindex="-1" style="outline: none">St. Jerome on the Letters of St. Paul- Latin</span>
</h3>
<div id="sites-canvas-main" class="sites-canvas-main">
<div id="sites-canvas-main-content">
<table xmlns="http://www.w3.org/1999/xhtml" cellspacing="0" class="sites-layout-name-one-column sites-layout-hbox"><tbody><tr><td class="sites-layout-tile sites-tile-name-content-1"><div dir="ltr"><br /><br /><br /><blockquote>
<h2 align="center"><a name="TOC-HieronymusCommentarii-in-iv-epistulas-Paulinas"></a>Hieronymus<br />Commentarii in iv epistulas Paulinas</h2>
<h2 align="center"><a name="TOC-Ad-Galatas"></a>Ad Galatas</h2>
<p><b>Prologus</b>
</p><p>pauci admodum dies sunt, ex quo epistolam pauli ad philemonem 
interpretatus, ad galatas transcenderam, multis retrorsum in medio 
praetermissis; et ecce subito litterae mihi de urbe allatae sunt, 
nuntiantes et albinam uenerabilem anum praesentiae domini redditam, et 
sanctam marcellam matris contubernio destitutam, magis nunc uestrum, o 
paula et eustochium, flagitare solatium. et quia hoc interim fieri non 
potest, propter <a href="http://www.kennydominican.joyeurs.com/LatinPatrology/JeromeInEpistPaul.htm#" rel="nofollow">grandia</a>
 maris in medio spatia atque terrarum, repente uulnus impressum saltem 
scripturarum uellem curare medicamine. scio equidem ardorem eius, scio 
fidem, quam flammam semper habeat in pectore, superare sexum, obliuisci 
hominis, et diuinorum uoluminum tympano concrepante, rubrum huius 
saeculi pelagus transfretare. certe cum romae essem, nunquam tam <a href="http://www.kennydominican.joyeurs.com/LatinPatrology/JeromeInEpistPaul.htm#" rel="nofollow">festina</a> me uidit, ut non de scripturis aliquid interrogaret. neque uero more pythagorico quidquid responderam, rectum putabat: <a href="http://www.kennydominican.joyeurs.com/LatinPatrology/JeromeInEpistPaul.htm#" rel="nofollow">nec</a>
 sine ratione praeiudicata apud eam ualebat auctoritas; sed examinabat 
omnia, et sagaci mente uniuersa pensabat, ut me sentirem non tam 
discipulam habere, quam iudicem. itaque quod et illi absenti pergratum 
fore, et uobis quae in praesentiarum estis, utile existimo, aggrediar 
opus intentatum ante me linguae nostrae scriptoribus, et a graecis 
quoque ipsis uix paucis, ut rei poscebat dignitas, usurpatum. non quod 
ignorem caium marium uictorinum, qui romae, me puero, rhetoricam docuit,
 edidisse commentarios in apostolum; sed quod occupatus ille eruditione 
saecularium litterarum, scripturas omnino sanctas ignorauerit: et nemo 
possit, quamuis eloquens, de eo bene disputare, quod nesciat. quid 
igitur, ego stultus aut temerarius, qui id pollicear quod ille non 
potuit? minime. quin potius in eo, ut mihi uideor, cautior atque 
timidior, quod imbecillitatem uirium mearum sentiens, origenis 
commentarios sum secutus. scripsit enim ille uir in epistolam pauli ad 
galatas, quinque proprie uolumina, et decimum stromatum suorum librum 
commatico super explanatione eius sermone compleuit: tractatus quoque 
uarios, et excerpta, quae uel sola possint sufficere, composuit. 
praetermitto didymum, uidentem meum, et laodicenum de ecclesia nuper 
egressum, et alexandrum ueterem haereticum, eusebium quoque emesenum, et
 theodorum heracleoten, qui et ipsi nonnullos super hac re 
commentariolos reliquerunt. e quibus si uel pauca decerperem, fieret 
aliquid quod non penitus contemneretur. itaque ut simpliciter fatear, 
legi haec omnia, et in mente mea plurima coaceruans, accito notario, uel
 mea, uel aliena dictaui, nec ordinis, nec uerborum interdum, nec 
sensuum memoriam retentans. iam domini tantum misericordiae est, ne per 
imperitiam nostram ab aliis bene dicta dispereant, et non placeant inter
 extraneos, quae placent inter suos. argumentum itaque epistolae huius 
breuiter comprehendens, hac praefatione commoneo, ut sciatis eamdem esse
 materiam et epistolae pauli ad galatas, et quae ad romanos scripta est.
 sed hoc differre inter utramque, quod in illa altiori sensu et 
profundioribus usus est argumentis, hic quasi ad eos scribens, de quibus
 in consequentibus ait: o insensati galatae! et: sic insipientes estis. 
tali se sermone moderatus est, quod increparet potius quam doceret; et 
quem possent stulti intelligere, ut communes sententias communi oratione
 uestiret, et quos ratio suadere non poterat, reuocaret auctoritas. 
nullus quidem apostoli sermo est, uel per epistolam, uel praesentis, in 
quo non laboret docere antiquae legis onera deposita, et omnia illa quae
 in typis et imaginibus praecesserunt, id est, otium sabbati, 
circumcisionis iniuriam, kalendarum et trium per annum solemnitatum 
recursus, scrupulositatem ciborum, et per dies singulos lauacra iterum 
sordidanda, gratia euangelii subrepente cessasse, quam non sanguis 
uictimarum, sed fides animae credentis impleret. uerum alibi pro parte, 
et ut se aliud agenti haec quaestio obtulerat, ex latere disputatum est,
 et pene perstrictum. in his autem duabus, ut dixi, epistolis, 
specialiter antiquae legis cessatio, et nouae introductio continetur. 
sed ad galatas hoc proprium habet, quod non scribit ad eos qui ex 
iudaeis in christum crediderant, et paternas putabant caeremonias 
obseruandas: sed ad eos qui ex gentibus fidem euangelii receperant, et 
rursum retro lapsi, quorumdam fuerant auctoritate deterriti, asserentium
 petrum quoque et iacobum, et totas iudaeae ecclesias, euangelium 
christi cum lege ueteri miscuisse. ipsum etiam paulum aliud in iudaea 
facere, aliud nationibus praedicare: et frustra eos in crucifixum 
credere, si id negligendum putarent quod apostolorum principes 
obseruarent. quamobrem ita caute inter utrumque et medius incedit, ut 
nec euangelii prodat gratiam, pressus pondere et auctoritate maiorum, 
nec praecessoribus faciat iniuriam, dum assertor est gratiae: oblique 
uero et quasi per cuniculos latenter incedens: ut petrum doceat pro 
commissa sibi circumcisionis plebe facere, ne ab antiquo repente uiuendi
 more desciscens, in crucem scandalizata non crederet, et sibi 
praedicatione gentium credita, aequum esse id pro ueritate defendere, 
quod alius pro dispensatione simularet. quod nequaquam intelligens 
bataneotes et sceleratus ille porphyrius, in primo operis sui aduersum 
nos libro, petrum a paulo obiecit esse reprehensum, quod non recto pede 
incederet ad euangelizandum: uolens et illi maculam erroris inurere, et 
huic procacitatis, et in commune ficti dogmatis accusare mendacium, dum 
inter se ecclesiarum principes discrepent. quae quidem et nunc, 
orantibus uobis, leuiter quo sensu sint dicta, contingimus, et in suis 
locis plenius exsequemur. sed iam tempus est, ut ipsius apostoli uerba 
ponentes, singula quaeque pandamus.
</p><h3 align="center"><a name="TOC-LIBER-1"></a>LIBER 1</h3>
<p>1. "paulus apostolus, non ab hominibus, neque per hominem; sed per 
iesum christum, et deum patrem, qui suscitauit eum a mortuis". non 
superbe, ut quidam putant, sed necessarie, neque ab hominibus, neque per
 hominem, se apostolum esse proponit; sed per iesum christum, et deum 
patrem, ut eos qui paulum extra duodecim apostolos uentilabant, et 
nescio unde subito prorupisse, uel a maioribus ordinatum astruebant, hac
 auctoritate confunderet. potest autem et oblique in petrum et in 
caeteros dictum accipi, quod non ab apostolis ei sit traditum 
euangelium, sed ab ipso iesu christo, qui et illos apostolos elegerat. 
hoc autem totum ideo praeparatur, ut nemo sibi contra legis onera pro 
euangelii gratia disputanti, possit opponere: sed petrus hoc dixit, sed 
apostoli hoc statuerunt, sed praecessores tui aliud decreuerunt.
quod quidem in sequentibus, nunc quasi occulto sermone praeludens, 
manifestius facit; dum ab eis qui uidentur esse aliquid, nihil in se 
collatum refert, et ipsi petro in faciem restitisse se scribit, nulla se
 dicens necessitate compulsum, ut hypocrisi cederet iudaeorum. quod si 
temerarium quibusdam uidetur, eum contra apostolos, quamuis occulte, 
locutum; qui hierosolymam idcirco perrexerit, ut cum eis conferret 
euangelium, ne forte in uacuum curreret, aut cucurrisset, illo 
intelligentiam transferamus. usque hodie a patriarchis iudaeorum 
apostolos mitti, a quibus etiam tunc reor galatas deprauatos legem 
obseruare coepisse, uel certe alios de iudaeis credentibus in christum 
perrexisse galatiam, qui asserent petrum quoque apostolorum principem, 
et iacobum fratrem domini, legis caeremonias custodire. ad distinctionem
 itaque eorum qui mittuntur ab hominibus, et sui, qui sit missus a 
christo, tale sumpsit exordium: paulus apostolus, non ab hominibus, 
neque per hominem. apostolus autem, hoc est, missus, hebraeorum proprie 
uocabulum est, quod silas quoque sonat, cui a mittendo missi nomen 
impositum est. aiunt hebraei inter ipsos quoque prophetas, et sanctos 
uiros esse quosdam, qui et prophetae et apostoli sint, alios uero qui 
tantum prophetae. denique moysen, cui dicitur: et ego mitto te ad 
pharaonem; et ipse respondeat: prouide alium quem mittas; et isaiam, cui
 loquitur deus: quem mittam et quis ibit ad populum istum? esse et 
apostolos et prophetas. unde et nos possumus intelligere ioannem quoque 
baptistam et prophetam et apostolum appellandum, siquidem ait scriptura:
 fuit homo missus a deo, cui nomen erat ioannes. et in epistola ad 
hebraeos propterea paulum solita consuetudine nec nomen suum, nec 
apostoli uocabulum praeposuisse, quia de christo erat dicturus: habentes
 ergo principem sacerdotum, et apostolum confessionis nostrae iesum; nec
 fuisse congruum, ut ubi christus apostolus dicendus erat, ibi etiam 
paulus apostolus poneretur. quatuor autem genera apostolorum sunt. unum,
 quod neque ab hominibus est, neque per hominem, sed per iesum christum,
 et deum patrem; aliud, quod a deo quidem est, sed per hominem; tertium,
 quod ab homine, non a deo; quartum, quod neque a deo, neque per 
hominem, neque ab homine, sed a semetipso. de primo genere potest esse 
isaias caeteri que prophetae, et ipse apostolus paulus, qui neque ab 
hominibus, neque hominem, sed a deo patre et christo missus est. de 
secundo, iesus filius naue, qui a deo quidem est apostolus constitutus, 
sed per hominem, moysen. tertium genus est, cum hominum fauore et studio
 aliquis ordinatur. ut nunc uidemus plurimos non dei iudicio, sed 
redempto fauore uulgi in sacerdotium subrogari. quartum est 
pseudoprophetarum et pseudoapostolorum, de quibus apostolus: istiusmodi,
 inquit, pseudoapostoli, operarii iniquitatis, transfigurantes se in 
apostolos christi, qui dicunt: haec dicit dominus; et dominus non misit 
eos. uerum non talis apostolus paulus, qui neque ab hominibus, neque per
 hominem, sed a deo patre per iesum christum missus est. ex quo 
approbatur, ebionis et photini etiam hinc haeresis retundenda, quod 
dominus noster iesus christus, deus sit: dum apostolus quia a christo ad
 praedicationem euangelii missus est, negat se missum esse ab homine. 
subrepunt hoc loco caeterae haereses, quae putatiuam christi carnem 
uindicantes, deum aiunt christum esse, non hominem. necnon et noua 
haeresis, quae dimidiatam christi asserit dispensationem. atque ita 
ecclesiae fides inter tanta falsorum dogmatum naufragia constituta, si 
christum fateatur hominem, ebion photinus que subrepunt: si deum esse 
contenderit, manichaeus, et marcion, nouelli dogmatis auctor, ebulliunt.
 in commune itaque audiant, christum et deum esse et hominem. non quod 
alius deus sit, et alius homo: sed qui deus semper erat, homo ob nostram
 salutem esse dignatus est. sciendum quoque in marcionis apostolo non 
esse scriptum, et per deum patrem, uolentis exponere christum non a deo 
patre, sed per semetipsum suscitatum, ut est illud: soluite templum hoc,
 et ego in triduo suscitabo illud. necnon et alibi: nemo tollit animam 
meam a me; sed ego pono eam a meipso. potestatem habeo ponendi eam et 
rursum potestatem habeo sumendi illam.
</p><p>"et qui me cum sunt omnes fratres, ecclesiis galatiae". in aliis 
epistolis, sosthenes, et siluanus, interdum et timotheus in exordio 
praeponuntur: in hac tantum, quia necessaria erat auctoritas plurimorum,
 omnium fratrum nomen assumitur. qui et ipsi forsitan ex circumcisione 
erant, et a galatis non contemptui ducebantur.
plurimum quippe facit ad populum corrigendum, multorum in una re 
sententia atque consensus. quod autem ait, ecclesiis galatiae: et hoc 
notandum quia hic tantum generaliter non ad unam ecclesiam unius urbis, 
sed ad totius prouinciae scribat ecclesias, et ecclesias uocet, quas 
postea errore arguat deprauatas. ex quo noscendum dupliciter ecclesiam 
posse dici, et eam quae non habeat maculam aut rugam, et uere corpus 
christi sit, et eam quae in christi nomine absque plenis perfectis que 
uirtutibus congregetur. quomodo sapientes bifariam nuncupantur, tam hi 
qui sunt plenae perfectae que uirtutis, quam illi qui incipiunt, et in 
profectu positi sunt. de perfectis dicitur: mittam in uos sapientes. de 
insipientibus: argue sapientem, et diliget te. qui enim plenae 
consummatae que uirtutis est, correptione non indiget. iuxta hunc sensum
 de caeteris quoque uirtutibus intelligendum: quod scilicet fortis et 
prudens, pius, castus, iustus, et temperans, interdum plene, interdum 
abusiue accipiantur.
</p><p>"gratia uobis, et pax a deo patre, et domino nostro iesu 
christo". non ut in caeteris epistolis, dei patris et domini nostri iesu
 christi gratiam ponit, et pacem, per quas absque operum merito, et 
peccata nobis concessa sunt pristina, et pax indulta post ueniam: sed 
prudenter iam causam agit aduersum eos qui fuerant a lege praeuenti, et 
putabant se posse ex operibus iustificari, ut scirent se saluos gratia, 
in eo perseuerare debere quod coeperant.
</p><p>"qui dedit semetipsum pro peccatis nostris, ut eriperet nos de 
praesenti saeculo malo, secundum uoluntatem dei et patris nostri, cui 
est gloria in saecula saeculorum. amen" neque filius se dedit pro 
peccatis nostris absque uoluntate patris, neque pater tradidit filium 
sine filii uoluntate; sed haec est uoluntas filii, uoluntatem patris 
implere, ut ipse loquitur in psalmo: ut facerem uoluntatem tuam, deus 
meus, uolui. dedit se autem filius, ut iniustitiam quae erat in nobis, 
iustitia ipse subuerteret. tradidit se sapientia, ut insipientiam 
expugnaret. sanctitas et fortitudo se obtulit, ut spurcitiam 
infirmitatem que deleret. atque ita non solum in futuro saeculo iuxta 
promissam spem qua credimus, sed etiam hic de praesenti saeculo nos 
liberauit: dum commortui christo, transfiguramur in nouitatem sensus, et
 non sumus de hoc mundo, a quo merito nec amamur. quaeritur quomodo 
praesens saeculum malum dictum sit. solent quippe haeretici hinc capere 
occasiones, ut alium lucis et futuri saeculi, alium tenebrarum et 
praesentis asserant conditorem. nos autem dicimus, non tam saeculum 
ipsum, quod die ac nocte, annis currit et mensibus, appellari malum, 
quam hom�num�s~g, ea quae in saeculo fiant: quomodo sufficere dicitur 
diei malitia sua: et dies iacob modici esse scribuntur et pessimi. non 
quo spatium temporis, in quo uixit iacob, malum fuerit, sed quo ea quae 
sustinuit, per uaria eum exercuerint tentamenta. denique eo tempore quo 
ille pro coniugibus seruiebat, et multis conflictabatur angustiis, esau 
in requie erat, atque ita idem temporis spatium, alii bonum, alii malum 
fuit; nec scriptum esset in ecclesiaste: ne dixeris quia dies mei 
priores erant boni super istos, nisi ad discrimen malorum. unde ioannes 
ait: mundus omnis in maligno positus est. non quod mundus ipse sit 
malus, sed quod mala in mundo fiant ab hominibus, manducemus et bibamus,
 dicentibus, cras enim moriemur. et ipse apostolus: redimentes, inquit, 
tempus, quia dies mali sunt. infamantur et saltus, cum latrociniis pleni
 sunt, non quo terra peccet et siluae, sed quo infamiam homicidii loca 
quoque traxerint. detestamur et gladium, quo humanus effusus est cruor, 
et calicem in quo uenenum temperatum est, non gladii calicis que 
peccato, sed quod odium mereantur illi qui his male usi sunt. ita et 
saeculum, quod est spatium temporum, non per semetipsum, aut bonum, aut 
malum est, sed per eos qui in illo sunt, aut bonum appellatur aut malum.
 quapropter ualentini deliramenta et fabulae contemnendae sunt, qui 
triginta ai�nas~g suos, ex eo quod in scripturis saecula legantur, 
affinxit, dicens eos esse animalia, et per quadradas et ogdoadas, 
decadas quoque et duodecadas, tot edidisse numeros saeculorum, quot 
aeneia fetus scropha generauit. quaerendum quoque quid sit inter 
saeculum, et saeculum saeculi, siue saecula saeculorum, et ubi pro breui
 temporis spatio, ubi pro aeternitate ponatur: quia in hebraeo saeculum,
 id est, olam, ubi uau litteram positam habuerit, aeternitatem 
significat, ubi uero sine uau scribitur annum quinquagesimum, quem illi 
iubilaeum uocant. ob hanc causam et ille hebraeus qui propter uxorem et 
liberos amans dominum suum aure pertunsa seruitio subiugatur, seruire 
iubetur in saeculum, hoc est, usque ad annum quinquagesimum.
et moabitae et ammonitae, non ingrediuntur ecclesiam domini, usque ad 
quintam et decimam generationem, et usque in saeculum: quia omnis dura 
conditio iubilaei soluebatur aduentu. quidam dicunt eumdem esse sensum 
in saeculis saeculorum, quem in sanctis sanctorum, in coelis coelorum, 
in operibus operum, in canticis canticorum: et quam habent differentiam 
coeli ad eos, quorum coeli sunt, et sancta, quae sanctorum comparatione 
sunt sanctiora, et opera, quae operum praelatione meliora sunt, et 
cantica, quae inter cantica uniuersa praecellunt: eamdem habere et 
saeculum, quae saeculorum collatione sunt saecula. praesens itaque 
saeculum ita edisserunt, ut dicant ex eo tempore illud esse numerandum, 
ex quo coelum et terra sunt condita, et currere usque ad consummationem 
mundi, quo christus iudicaturus est omnia. reuocant quoque ultra, et in 
priora promouent gradum, de praeteritis et futuris saeculis disputantes,
 bona an mala fuerint, seu futura sint: et in tam profundas incidunt 
quaestiones, ut libros quoque et infinita uolumina super hac dissertione
 condiderint. quod autem prologus pauli, amen, hebraeo sermone 
concluditur: amen, septuaginta transtulerunt, genoito~g, id est fiat: 
aquila pepist�menos~g, uere, siue fideliter. quod etiam in euangelio a 
saluatore semper assumitur, sua per amen uerba firmante.
</p><p>"miror, quod tam cito transferimini ab eo qui uos uocauit in 
gratiam christi iesu, in aliud euangelium quod non est aliud, nisi si 
sunt aliqui qui uos conturbant, et uolunt conuertere euangelium 
christi". uerbum translationis in genesi primum legimus, ubi enoch 
transtulit deus, et non inueniebatur. et in regnorum postea libris, 
quando achab a cultu dei ad idolorum uenerationem transtulit uxor sua 
iezabel, ut faceret iuxta omnia quae fecit amorrhaeus, quem disperdidit 
dominus a facie filiorum israel. sed cum sit utraque translatio, illa 
dei est, haec diaboli. qui transfertur a deo, non inuenitur ab inimicis 
suis: nec ei potest insidiator obrepere. hoc quippe significare aestimo,
 et non inueniebatur. qui uero transfertur a diabolo, in hoc transfertur
 quod uidetur esse, sed non est. sapientes quoque saeculi eos qui de 
dogmate transferuntur ad dogma, translatos uocant, ut dionysius ille 
(cuius fuit ante sententia, dolorem non esse malum: postquam oppressus 
calamitatibus et dolore cruciatus, coepit affirmare quod dolor esset 
summum omnium malorum) ab his appellatus est transpositus, siue 
translatus, quod scilicet a priori decreto recedens, in contrarium 
recidisset. miratur itaque paulus: primum quod translati sunt ab 
euangelii libertate, in legalium operum seruitutem. deinde quod tam cito
 translati: quia non eiusdem reatus est transferri ab aliquo 
difficulter, et cito transferri; ut in martyrio non eadem poena 
plectitur, qui absque colluctatione et tormentis statim prosiluit ad 
negandum, et ille qui inter equuleos, fidiculas, ignes que distortus, 
compulsus est quod credebat, negare. recens adhuc erat euangelii 
praedicatio, non grande tempus in medio, quo galatas apostolus ab idolis
 ad christum traduxerat. miratur itaque quomodo tam cito recesserint ab 
eo, ad cuius nomen facti fuerant christiani. habet autem et locus ipse 
huperbaton~g, quod ita suo ordine legi potest. miror quod tam cito 
transferimini a christo iesu, qui uos uocauit in gratiam, dicens: non 
ueni uocare iustos, sed peccatores ad poenitentiam. gratia quippe salui 
facti sumus, et non per legem. translati autem, inquit, estis in aliud 
euangelium, quod non est aliud: quia omne quod falsum est, non 
subsistit, et quod ueritati contrarium est, non est, ut illud: ne 
tradas, domine, sceptrum tuum his qui non sunt. et ea quae non erant, 
uocauit deus, ut faceret esse quod non erat. si autem hoc de his qui in 
eumdem credebant deum, et easdem scripturas habebant, dicitur, quod 
translati sint in aliud euangelium, quod non est euangelium, quid de 
marcione et caeteris haereticis, qui conditorem respuunt, et alterius 
dei christum simulant, aestimare debemus? qui non interpretatione legis 
et litterae, uel pugna carnis et spiritus labuntur et corruunt, sed de 
toto ecclesiae iure discordant. pulchre autem ait: nisi sunt aliqui qui 
uos conturbent, et uolunt conuertere euangelium christi. uolunt, inquit,
 euangelium christi mutare, conuertere, turbare, sed non ualent. quia 
huius naturae est, ut non possit aliud esse, quam uerum est. omnis qui 
euangelium alio interpretatur spiritu et mente quam scriptum est, 
credentes turbat, et conuertit euangelium christi, ut id quod in facie 
est, post tergum faciat, et ea quae post tergum sunt, uertat in faciem. 
si quis tantum litteram sequitur, posteriora ponit in faciem.
si quis iudaeorum interpretationibus acquiescit, post tergum mittit ea 
quae ex natura sua in faciem constituta sunt. necnon et illud congrue, 
quod translationis uerbum galatis coaptatum est: galatia enim 
translationem in nostra lingua sonat.
</p><p>"sed licet nos, aut angelus de coelo euangelizet uobis, praeter 
quam quod euangelizauimus uobis, anathema sit. sicut praediximus, et 
nunc iterum dico: si quis uobis euangelizauerit praeter id quod 
accepistis, anathema sit". potest et hyperbolice dictum accipi, non quo 
aut apostolus, aut angelus aliter potuerint praedicare quam semel 
dixerant: sed etiamsi hoc posset fieri, ut et apostoli et angeli 
mutarentur: tamen non esse ab eo quod semel acceptum fuerat, recedendum:
 maxime cum ipse apostolus in alio loco firmitatem fidei suae ostendat, 
dicens: scio quia neque mors, neque uita, neque angeli, neque 
principatus, neque praesentia, neque futura, neque fortitudo, neque 
altitudo, neque profundum, neque alia creatura, poterit nos separare a 
dilectione dei quae est in christo iesu domino nostro. ueritatem dico, 
non mentior, testimonium mihi perhibente conscientia mea. haec quippe 
dicta non sunt eius qui possit a christi fide et dilectione aliquando 
discedere. qui autem nolunt kath~g' hupothesin~g hoc dictum esse, sed 
uere: quod scilicet possint et apostoli et angeli ad peiora conuerti, 
illud opponunt, quod et ipse paulus scierit posse se labi, si segnius 
ageret, dicens: subiicio autem corpus meum, et in seruitutem redigo, ne 
aliis praedicans, ipse reprobus inueniar. angelos quoque esse mutabiles,
 qui non seruauerint principatum suum; sed relinquentes proprium 
domicilium, in iudicio magni diei uinculis aeternis sub caligine 
reseruantur. dei solius naturam esse immutabilem, de quo scribitur: tu 
uero ipse es. et ipse de se: ego deus uester, et non mutor. cecidisse 
luciferum, qui mane oriebatur; et eum qui mittebat quondam ad omnes 
gentes, in terra esse contritum. eleganter in hoc loco uir doctissimus 
tertullianus, aduersus apellem, et eius uirginem philumenem, quam 
angelus quidam diabolici spiritus et peruersus impleuerat, hunc esse 
scribit angelum, cui multo antequam apelles nasceretur, spiritus sancti 
uaticinio sit anathema per apostolum prophetatum. porro anathema~g, 
uerbum proprie iudaeorum est, et positum tam in iesu naue, quam in 
numeris, quando omnia quae erant in iericho et madianitarum detestationi
 et anathemati habenda dominus imperauit. interrogemus eos qui christum 
et apostolum paulum, boni dei et usque ad illud tempus ignorati, uel 
filium asserunt esse, uel seruum, qui maledicere nesciat, nec nouerit 
aliquem condemnare: quomodo nunc apostolus eius, uerbo iudaeorum, id 
est, creatoris utatur, et perire uel angelum uel apostolum uelit, cum 
ipse non soleat ulcisci. quod autem addidit, sicut praediximus, et nunc 
iterum dico, ostendit se et in principio hoc ipsum cauentem, denuntiasse
 anathema eis qui aliter praedicaturi erant, et nunc postquam 
praedicatum est, id anathema decernere quod ante praedixerat. propterea 
autem et sibi, quem aliud in iudaea facere, aliud docere in gentibus 
criminabantur, et angelo quem maiorem etiam praecessoribus suis 
apostolis esse constabat, anathema denuntiauit: ut non magna petri et 
ioannis putaretur auctoritas, cum nec sibi liceret qui eos ante 
docuerat, nec angelo aliter praedicare, quam semel didicerant. se itaque
 et angelum nominatim posuit: alios uero absque nomine. si quis, inquit,
 uobis euangelizauerit, ut in generali uocabulo, nec praecessoribus 
faceret iniuriam; et tamen nomina eorum latenter ostenderet. "modo enim 
hominibus suadeo an deo? aut quaero hominibus placere? si adhuc 
hominibus placerem, christi seruus non essem". non putemus ab apostolo 
nos doceri, ut exemplo suo hominum iudicia contemnamus, qui in alio loco
 dixerit: scientes ergo timorem domini, hominibus suademus: deo autem 
manifesti sumus; et illud: sine offensione estote, iudaeis, et gentibus,
 et ecclesiae dei: sicut et ego omnibus per omnia placeo, non quaerens 
quod mihi utile est, sed quod multis, ut saluentur. sed si fieri potest,
 ut pariter deo et hominibus placeamus, placendum est et hominibus. sin 
autem aliter non placemus hominibus, nisi deo displiceamus, deo magis 
quam hominibus placere debemus. alioquin et ipse infert, cur omnibus per
 omnia placeat: non quaerens, inquiens, quod mihi utile est, sed quod 
multis, ut saluentur. qui autem ex ea charitate, quae non quaerit quae 
sua sunt, sed quae aliena sunt, placet omnibus ut saluentur: utique deo 
primum placet, cui salus hominum curae est. habet autem et uerbum, quod 
hic specialiter additum est, modo, uel placendum esse pro tempore 
hominibus, uel displicendum: ut qui modo non placet propter euangelii 
ueritatem, placuerit quondam ob salutem plurimorum. placuerat paulus 
aliquando iudaeis, cum aemulator existens paternarum traditionum, sine 
querela ante in lege uersatus est, et tantum habuit in maiorum 
caeremoniis ardoris et fidei, ut in stephani nece particeps fuerit, et 
damascum perrexerit ad eos, qui a lege desciuerant, uinciendos. sed 
postquam in uas electionis de persecutore translatus est, et coepit 
praedicare fidem, quam quondam expugnauerat, coepit pariter displicere 
iudaeis, quibus ante placuerat. hoc est ergo quod ait: numquid quaero 
iudaeis placere, quibus displicendo, deo placui?
si enim illis placerem, adhuc christi seruus non essem. assererem quippe
 legem, et euangelii gratiam destruerem. nunc autem propterea nec in 
simulationem quidem obseruandae legis adducor: quia non queo et deo 
placere pariter et iudaeis; quibus quicunque placet, deo displicet. 
ipsum quoque uerbum, suadere, de humano usu sumptum est, cum quis id 
quod ipse habet, et semel imbibit, etiam caeteris conatur inserere, et 
in plurimis scripturarum locis legitur, ex quibus illud est: suasio non 
est ex eo qui uocauit uos. necnon et in actibus apostolorum: uenerunt 
ergo ad eum iudaei in hospitium multi: quibus exponebat, contestans eis 
regnum dei, suadens que eis de iesu, ex lege moysi et prophetis usque ad
 uesperum. hoc autem totum ideo, quia disseminatum de eo fuerat, occulte
 illum custodire legem, et in hierosolymis cum his qui iudaizabant, 
consortium miscuisse.
</p><p>"notum enim uobis facio, fratres, euangelium quod euangelizatum 
est a me: quia non est secundum hominem, neque enim ego ab homine accepi
 illud, neque didici; sed per reuelationem iesu christi". ex hoc loco 
ebionis et photini dogma conteritur, quod deus sit christus, et non 
tantum homo. si enim euangelium pauli non est secundum hominem, neque ab
 homine accepit illud, aut didicit, sed per reuelationem iesu christi; 
non est utique homo iesus christus, qui paulo euangelium reuelauit. quod
 si non est homo, consequenter deus est. non quo hominem negemus 
assumptum; sed quo tantum hominem renuamus. quaeritur utrum totius orbis
 ecclesiae dei acceperint euangelium, an hominis: quotus enim quisque 
nostrum per reuelationem christi didicit, et non homine praedicante 
cognouit? ad quod respondebimus, eos qui possunt dicere: an experimentum
 eius quaeritis, qui in me loquitur christus? et: uiuo autem iam non 
ego, uiuit autem in me christus, non tam ipsos docere, quam in ipsis 
deum, qui ad sanctos loquatur: ego dixi, dii estis, et filii excelsi 
omnes; et statim de peccatoribus: uos autem ut homines moriemini, et 
tanquam unus de principibus cadetis. cum igitur paulus loquitur et 
petrus, qui non moriuntur ut homines neque ut unus de principibus 
corruunt, deos eos esse, manifestum est. qui autem dii sunt, tradunt dei
 euangelium, et non hominis. marcion et basilides et caeterae 
haereticorum pestes, non habent dei euangelium; quia non habent spiritum
 sanctum, sine quo humanum fit euangelium, quod docetur. nec putemus in 
uerbis scripturarum esse euangelium, sed in sensu: non in superficie, 
sed in medulla; non in sermonum foliis, sed in radice rationis. dicitur 
in propheta de deo: sermones eius boni sunt cum eo. tunc scriptura 
utilis est audientibus, cum absque christo non dicitur, cum absque patre
 non profertur, cum sine spiritu non eam insinuat ille qui praedicat. 
alioquin et diabolus qui loquitur de scripturis, et omnes haereses 
secundum ezechielem inde sibi consuunt ceruicalia, quae ponant sub 
cubito uniuersae aetatis. ego quoque ipse qui loquor, si christum in me 
habeo, non habeo euangelium hominis; si autem peccator sum, dicitur 
mihi: peccatori dixit deus: quare tu enarras iustitias meas: et assumis 
in labiis tuis testamentum meum? tu autem odisti disciplinam, et 
proiecisti uerba mea post te, et caetera quae sequuntur. grande 
periculum est in ecclesia loqui, ne forte interpretatione peruersa, de 
euangelio christi, hominis fiat euangelium, aut quod peius est, diaboli.
 inter accipere autem, et discere, hoc interest, quod ille accipit 
euangelium, cui primum insinuatur, et ad fidem eius adducitur, ut credat
 uestra esse quae scripta sunt. discit autem is, qui ea quae in illo per
 aenigmata et parabolas figurata sunt, explanata et disserta cognoscit: 
et cognoscit, non homine reuelante, sed christo, qui reuelauit paulo, 
aut per paulum, in quo loquitur christus. uerbum quoque ipsum 
apokalupse�s~g, id est, reuelationis, proprie scripturarum est, et a 
nullo sapientum saeculi apud graecos usurpatum. unde mihi uidentur 
quemadmodum in aliis uerbis, quae de hebraeo in graecum septuaginta 
interpretes transtulerunt, ita et in hoc magnopere esse conatos, ut 
proprietatem peregrini sermonis exprimerent, noua nouis rebus uerba 
fingentes: et sonare, cum quid tectum et uelatum, ablato desuper 
operimento, ostenditur et profertur in lucem. hoc ut manifestius fiat, 
accipite exemplum. moyses cum deo reuelata et aperta facie loquebatur, 
id est, absque uelamine: ad populum autem loquens, quia in uultum eius 
attendere non ualebant, uelamen ponebat in facie.
ante aream quoque testamenti uelum oppansum erat; quod cum fuisset 
reductum, ea quae ante abscondita fuerant, prodebantur, et, ut ipso 
uerbo utar, reuelabantur. si itaque hi qui disertos saeculi legere 
consueuerunt, coeperint nobis de nouitate et uilitate sermonis illudere,
 mittamus eos ad ciceronis libros, qui de quaestionibus philosophiae 
praenotantur: et uideant, quanta ibi necessitate compulsus sit, tanta 
uerborum portenta proferre, quae nunquam latini hominis auris audiuit: 
et hoc cum de graeco, quae lingua uicina est, transferret in nostram. 
quid patiuntur illi, qui de hebraeis difficultatibus proprietates 
exprimere conantur? et tamen multo pauciora sunt in tantis uoluminibus 
scripturarum quae nouitatem sonent, quam ea quae ille in paruo opere 
congessit. potest autem, sicut in principio diximus, cum exponeremus: 
paulus apostolus non ab hominibus, neque per hominem: ita et in 
praesenti loco oblique in petrum accipi, et in caeteros praecessores 
eius: quod nullius pro lege et auctoritate moueatur, qui christum solum 
euangelii habeat praeceptorem. porro, reuelationem illam significat, cum
 damascum uadens, in itinere christi uocem meruit audire, et caecatis 
oculis, uerum mundi lumen intuitus est.
</p><p>"audistis enim conuersationem meam aliquando in iudaismo: quoniam
 supra modum persequebar ecclesiam dei; et expugnabam illam: et 
proficiebam in iudaismo, supra multos coaetaneos in genere meo 
abundantius aemulator exsistens paternarum mearum traditionum". plurimum
 prodest galatis ista narratio, quomodo paulus, uastator quondam 
ecclesiae et iudaismi acerrimus defensator, ad christi fidem repente 
conuersus sit. et hoc eo tempore quo crucifixus primum annuntiabatur in 
mundo; quo nouum dogma et a gentibus et a iudaeis totius orbis finibus 
pellebatur. dicere enim poterant: si ille qui a parua aetate 
pharisaeorum institutus est disciplinis, qui omnes coaetaneos suos in 
iudaica traditione superabat, nunc defendit ecclesiam, quam quondam 
ualidissime persequebatur; et magis christi gratiam et nouitatem uult 
habere cum inuidia omnium, quam uetustatem legis cum laude multorum: 
quid nos facere oportet, qui ex gentilitate esse coepimus christiani? 
pulchre uero adiunxit: supra modum persequebar ecclesiam dei, ut et hinc
 quoque admiratio nasceretur, quod non unusquisque de his qui leuiter 
persequebantur ecclesiam: sed ille qui caeteros in persecutione 
uincebat, conuersus ad fidem sit. et prudenter dum aliud narrat, 
interserit non tam dei se seruisse legi, quam paternis, id est, 
pharisaeorum traditionibus: qui docent doctrinas et mandata hominum, et 
reiiciunt legem dei, ut statuant traditiones suas. quam pulchra autem 
obseruatio pondus que uerborum: auditis, inquit, conuersationem meam 
aliquando in iudaismo, conuersationem, non gratiam: aliquando, non modo:
 in iudaismo, non in lege dei. quoniam supra modum persequebar ecclesiam
 dei; et deuastabam illam. non persequebatur ut caeteri, sed supra 
modum. nec sufficiebat quamuis uehemens persecutio: sed quasi quidam 
grassator ecclesiam et praedo uastabat. nec ait, ecclesiam christi, ut 
tunc putabat: quem ducebat contemptui, quem persequebatur: sed ut nunc 
credit, ecclesiam dei; uel ipsum christum deum esse significans, uel 
eiusdem dei esse ecclesiam, qui quondam legis dator fuit. et 
proficiebam, inquit, in iudaismo supra multos coaetaneos in genere meo: 
abundantius aemulator existens paternarum mearum traditionum. rursum 
profectum non legis dei, sed iudaismi uocat. nec supra omnes, sed supra 
plurimos, nec supra senes, sed supra coaetaneos, ut et studium suum 
referret in lege, et iactantiam declinaret. paternas autem traditiones, 
non domini mandata commemorans, et se pharisaeum ex pharisaeis 
indicauit, et habuisse quidem zelum dei, sed non secundum scientiam. 
usque hodie autem qui iudaico sensu scripturas intelligunt, persequuntur
 ecclesiam christi, et populantur illam, non studio legis dei, sed 
traditionibus hominum deprauati.
</p><p>"cum autem placuit ei qui me segregauit de utero matris meae, et 
uocauit per gratiam suam, ut reuelaret filium suum in me, ut euangelizem
 illum in gentibus". non solum in hoc loco, sed ad romanos paulus 
segregatum in euangelium dei esse se scribit. et ieremias antequam 
formaretur in utero, et conciperetur in uulua matris suae, notus deo 
sanctificatus que perhibetur. et ex iusti, siue, ut quidam putant, ex 
saluatoris persona dicitur: in te proiectus sum ex uulua, ex utero 
matris meae, deus meus es tu. contra de peccatoribus dauid canit: ecce 
enim in iniquitatibus conceptus sum, et in delictis concepit me mater 
mea. et in alio loco: abalienati sunt peccatores a uulua. et in utramque
 partem antequam paruuli nascerentur: deus iacob dilexit, esau autem 
odio habuit. inueniunt locum haeretici, qui diuersas naturas esse 
praetendunt, spiritualem uidelicet et animalem, et choik�n~g, et aliam 
saluari, aliam perire, aliam inter utramque consistere, quod nunquam aut
 iustus eligeretur, antequam aliquid boni faceret, aut peccator odiretur
 ante delictum, nisi esset pereuntium et saluandorum natura diuersa.
ad quod potest simpliciter responderi, hoc ex dei praescientia euenire, 
ut quem scit iustum futurum, prius diligat quam oriatur ex utero: et 
quem peccatorem, oderit antequam peccet: non quo et in amore et in odio 
iniquitas dei sit, sed quo non aliter eos habere debeat, quod scit uel 
peccatores futuros esse, uel iustos: nos ut homines tantum de 
praesentibus iudicare, illum cui futura iam facta sunt, de fine rerum, 
non de exordiis ferre sententiam. et haec quidem simplicius dicta sunt: 
et absque altiori dissertatione possunt utcunque placere lectori. 
caeterum qui iniustum deum nituntur asserere, post illud quod dudum 
posuimus, abalienati sunt peccatores a uulua, inferunt etiam caetera 
quae sequuntur: errauerunt ab utero, locuti sunt falsa. et dicunt, 
quomodo statim ab utero errauerunt peccatores, et falsa locuti sunt, qui
 nec sermonem potuerunt habere, nec sensum? aut quae est ista iustitia 
praescientiae dei, alium amare et custodire prius quam nascatur, alium 
detestari? et causas huius rei ad priorem uitam referunt, quod 
unusquisque pro merito suo, a primo statim ortu bonis aut malis angelis 
assignetur. totum que illum locum de iacob et esau, cuius nunc fecimus 
mentionem, ita ad romanos scriptum uentilant, ut non absque sudore et 
chrysippi eis possit helleboro responderi. non est autem ipsum, ut 
reuelaret filium suum in me, quod si diceret, ut reuelaret filium suum 
mihi. cui enim quid reuelatur, huic illud potest reuelari, quod ante in 
eo non erat. in quo uero reuelatur, illud reuelatur quod prius fuit in 
eo, et postea reuelatum est. simile est illud in euangelio: medius in 
uobis stat, quem uos nescitis. et alibi: erat lux uera, quae illuminat 
omnem hominem uenientem in mundum. ex quo perspicuum fit, natura omnibus
 dei inesse notitiam nec quemquam sine christo nasci, et non habere 
semina in se sapientiae, et iustitiae, reliquarum que uirtutum. unde 
multi absque fide et euangelio christi, uel sapienter faciunt aliqua, 
uel sancte, ut parentibus obsequantur: ut inopi manum porrigant, non 
opprimant uicinos, non aliena diripiant, magis que iudicio dei obnoxii 
fiant, quod habentes in se principia uirtutum, et dei semina, non 
credunt in eo sine quo esse non possunt. potest et aliter accipi in 
paulo dei filius reuelatus: quod, praedicante illo, agnitus sit 
gentibus, quem antea nesciebant.
</p><p>"continuo non acquieui carni et sanguini". siue ut in graeco 
melius habet: non contuli cum carne et sanguine. scio, plerosque de 
apostolis hoc dictum arbitrari. nam et porphyrius obiicit, quod post 
reuelationem christi non fuerit dignatus ire ad homines, et cum eis 
conferre sermonem: ne post doctrinam uidelicet dei, a carne et sanguine 
instrueretur. sed absit ut ego, petrum, ioannem et iacobum carnem et 
sanguinem putem: quae regnum dei possidere non possunt. si spirituales 
apostoli, caro et sanguis sunt, quid de choikois~g arbitramur? non 
contulit plane paulus post reuelationem christi cum carne et sanguine, 
quia noluit margaritas proiicere ante porcos, nec dare sanctum canibus. 
uide quid de peccatoribus scriptum sit: non permanebit spiritus meus in 
hominibus istis, quia caro sunt. cum talibus qui caro et sanguis erant, 
quae petro quoque non reuelauerunt filium dei, non contulit apostolus 
euangelium quod ei fuerat reuelatum: sed paulatim eos de carne et 
sanguine uertit in spiritum: et tunc demum eis occulta euangelii 
sacramenta commisit. dicat quispiam: si statim non contulit cum carne et
 sanguine euangelium, tamen subintelligitur, quod postmodum cum sanguine
 et carne contulerit: et sensus hic, quo apostoli excusantur, ne caro et
 sanguis sint, stare non poterit: nihilominus qui in principio cum carne
 et sanguine non contulit, postmodum, ut dixi, cum carne et sanguine 
contulerit. quae praepositio nos coarctat, ut sic distinguamus, ne 
statim, siue continuo, cum carne iungamus et sanguine, sed cum 
superioribus haerere faciamus, et legatur: cum autem placuit ei qui me 
segregauit de utero matris meae. ac deinde: ut reuelaret filium suum in 
me. et ad extremum: ut euangelizarem illum in gentibus continuo: ut a 
proprio incipiat exordio: non contuli cum carne et sanguine: magis que 
arbitrandum est sic stare sensum: quia qui statim missus sit, post 
reuelationem christi euangelium gentibus annuntiare, non steterit: nec 
moris quibusdam tempus produxerit eundo ad apostolos, et reuelationem 
domini cum hominibus conferendo: sed abierit in arabiam, et rursus 
reuersus damascum, post tres annos euangelium praedicauerit: et tunc 
demum hierosolymam ueniens, petrum, ioannem et iacobum uiderit.
</p><p>"neque ueni hierosolymam ad antecessores meos apostolos". si de 
apostolis dixerat, non contuli cum carne et sanguine, quid necesse 
fuerat idipsum iterare dicendo: neque ueni hierosolymam ad antecessores 
meos apostolos?
is itaque sensus tenendus, quem supra exposuimus. "sed abii in arabiam, 
et iterum reuersus sum damascum". non sibi uidetur historiae ordo 
concinere, referente luca in actibus apostolorum quod cum paulus post 
fidem christi per dies multos euangelium damasci loqueretur audenter, 
factae fuerint ei insidiae, et in sporta per murum nocte demissus sit, 
et uenerit hierosolymam tentans se iungere discipulis. a quibus cum 
uitaretur, et timerent ad eum accedere, a barnaba ad apostolos illum 
esse perductum: et ibi narrasse quomodo dominum uiderit in itinere, et 
damasci fiducialiter egerit in nomine domini erat, inquit, cum illis, 
intrans et exiens in ierusalem, fiducialiter agens in nomine domini. 
loquebatur quoque et disputabat cum graecis: illi autem quaerebant 
occidere eum. quod cum cognouissent fratres, deduxerunt eum caesaream, 
et dimiserunt tarsum. hic autem dicit se primum isse in arabiam; et 
iterum reuersum damascum post triennium uenisse hierosolymam, uidisse 
petrum, et cum eo mansisse diebus quindecim, nec praeter iacobum, 
fratrem domini, alterum conuenisse. quae ut uera credantur (dubia quippe
 uideri absentibus poterant), sub testatione confirmat dicens: quae 
autem dico uobis, ecce coram deo quia non mentior. possumus igitur 
aestimare esse quidem paulum, secundum lucae historiam, hierosolymam, 
non quasi ad antecessores apostolos, ut aliquid ab illis disceret: sed 
ut persecutionis impetum declinaret, qui sibi damasci propter euangelium
 christi fuerat concitatus: et sic uenisse hierosolymam quasi ad 
quamcunque aliam ciuitatem. inde eum statim propter insidias recessisse,
 et uenisse arabiam, siue damascum: atque inde post triennium ad 
uidendum petrum hierosolymam reuertisse. uel certe ita: statim ut 
baptizatus sit, et accepto cibo confortatus, fuisse eum cum discipulis 
qui erant damasci per dies aliquot: et stupentibus cunctis in synagogis 
iudaeorum, praedicasse continuo quod iesus esset filius dei; et tunc 
isse in arabiam, et de arabia damascum reuertisse, et ibi fecisse 
triennium: quos dies multos scriptura testatur, dicens: cum implerentur 
autem dies multi, consilium fecerunt iudaei ut eum interficerent. notae 
autem factae sunt paulo insidiae eorum: et custodiebant portas die ac 
nocte, ut eum interficerent. accipientes ergo discipuli eius nocte, per 
murum dimiserunt eum, submittentes in sporta. cum autem uenisset 
ierusalem, tentabat iungere se discipulis. lucam uero idcirco de arabia 
praeterisse, quia forsitan dignum apostolatu in arabia perpetrarat: et 
ea potius compendiosa narratione dixisse, quae digna christi euangelio 
uidebantur. nec hoc segnitiae apostoli deputandum, si frustra in arabia 
fuerit: sed quod aliqua dispensatio et dei praeceptum fuerit ut taceret.
 nam et postea legimus paulum cum sila egressum, prohibitum esse a 
spiritu sancto uerbum in asia loqui. aliter: sed abii in arabiam; et 
iterum reuersus sum damascum. quid mihi prodest ista relatio, si legam 
quod paulus post reuelationem christi statim ierit in arabiam; et de 
arabia statim damascum fuerit reuersus: nec sciam quid ibi gesserit, 
quid ue utilitatis habuerit itus ac reditus? dat mihi occasionem 
altioris intelligentiae in hac eadem epistola ipse apostolus, cum de 
abraham, agar, et sara disputans: quae quidem sunt, inquit, per 
allegoriam dicta. haec enim sunt duo testamenta: unum quidem a monte 
sina, in seruitutem generans, quae est agar. sina enim mons est in 
arabia, qui iunctus est ei, quae nunc est ierusalem. et docet uetus 
testamentum, hoc est, ancillae filium, in arabia (quae interpretatur 
humilis et occidua) constitutum. statim itaque ut credidit paulus ad 
legem, ad prophetas, ad ueteris testamenti iam in occiduo positi 
sacramenta conuersus, quaesiuit in eis christum, quem iussus fuerat in 
gentibus praedicare: et reperto illo, non est ibi diutius commoratus; 
sed reuersus est damascum, hoc est, ad sanguinem et passionem christi: 
et inde prophetica lectione firmatus pergit hierosolymam, locum uisionis
 et pacis: non tam disciturus aliquid ab apostolis, quam cum eis 
euangelium quod docuerat, collaturus.
</p><p>"deinde post annos tres, ueni hierosolymam uidere petrum". non ut
 oculos, genas, uultum que eius aspiceret, utrum macilentus, an pinguis;
 adunco naso esset, an recto: et utrum frontem uestiret coma: an (ut 
clemens in periodis eius refert) caluitiem haberet in capite. nec puto 
apostolicae fuisse grauitatis, ut post tantam triennii praeparationem, 
aliquid humanum in petro uoluerit aspicere. sed his oculis aspexit eum, 
quibus et modo in epistolis suis uidetur. his oculis paulus uidit 
cepham, quibus nunc a prudentibus quibusque paulus ipse conspicitur. 
quod si cui non uidetur, cum superiori sensu iungat haec omnia: quod 
nihil sibi apostoli contulerint.
nam et quod uisus sit ire hierosolymam, ad hoc isse ut uideret 
apostolum, non discendi studio, quia et ipse eumdem praedicationis 
haberet auctorem; sed honoris priori apostolo deferendi. "et mansit apud
 eum diebus quindecim". non grandi indiguit magisterio qui tanto se ad 
uidendum petrum tempore praeparauit. et licet quibusdam superfluum 
uideatur, numeros quoque qui in scripturis sunt obseruare: tamen non abs
 re arbitror quindecim dies, quibus apud petrum paulus habitauit, plenam
 significare scientiam, consummatam que doctrinam. siquidem quindecim 
sunt carmina in psalterio, et quindecim gradus per quos ad canendum 
ascendunt deo, et in atriis eius consistendum iustus ascendit. ezechias 
quoque quindecim annorum spatio sibi ad uitam dato, signum accipere 
meretur in gradibus: et solemnitates dei a quinto decimo die incipiunt. 
necnon (quia duplicem intelligentiam sequamur) propterea quindecim ponit
 dies, ut ostendat non fuisse grande tempus, quo potuerit aliquid a 
petro discere; ut ad illum sensum a quo coepit, cuncta referantur: se 
non ab homine ductum esse, sed a deo.
</p><p>"alium autem apostolorum uidi neminem, nisi iacobum fratrem 
domini". memini me dum romae essem, impulsu fratrum librum de sanctae 
mariae uirginitate edidisse perpetua. in quo mihi necesse fuit de his 
qui fratres domini dicti sunt, diutius disputare. unde qualiacunque sunt
 illa quae scripsimus, his contenti esse debemus. nunc hoc sufficiat, ut
 propter egregios mores, et incomparabilem fidem sapientiam que non 
mediam, frater dictus sit domini: et quod primus ei ecclesiae 
praefuerit, quae prima in christum credens ex iudaeis fuerat congregata.
 dicuntur quidem et caeteri apostoli fratres domini, sicut in euangelio:
 uade, dic fratribus meis: uado ad patrem meum, et ad patrem uestrum: et
 ad deum meum, et ad deum uestrum. et in psalmo: narrabo nomen tuum 
fratribus meis; in medio ecclesiae cantabo te. sed praecipue hic frater 
dicitur, cui filios matris suae ad patrem uadens dominus commendauerat. 
et quomodo iob et caeteri patriarchae dicti sunt quidem famuli dei, sed 
quasi egregium quidam moyses habuit, ut scriberetur de eo. sed non sicut
 moyses famulus meus: sic et beatus iacobus specialiter frater domini 
(ut ante diximus) appellatus est. quod autem exceptis duodecim, quidam 
uocentur apostoli, illud in causa est: omnes qui dominum uiderant, et 
eum postea praedicabant, fuisse apostolos appellatos, ut ad corinthios 
scribitur: quia uisus est cephae, post haec illis undecim: deinde uisus 
est plus quam quingentis fratribus simul, ex quibus multi manent usque 
adhuc: quidam autem dormierunt: deinde uisus est iacobo, deinde 
apostolis omnibus. paulatim uero tempore procedente; et alibi ab his 
quod dominus elegerat, ordinati sunt apostoli; sicut ille ad 
philippenses sermo declarat, dicens: necessarium autem existimaui 
epaphroditum fratrem, cooperatorem et commilitonem meum, uestrum autem 
apostolum, et ministrum necessitatis meae mittere ad uos. et ad 
corinthios de talibus scribitur: siue apostoli ecclesiarum, gloriae dei.
 silas quoque et iudas ab apostolis, apostoli nominati sunt. unde 
uehementer errauit, qui arbitratus est iacobum hunc, de euangelio esse 
apostolum fratrem ioannis: quem constat post stephanum iuxta fidem 
actuum apostolorum sanguinem fudisse pro christo. hic autem iacobus 
episcopus hierosolymorum primus fuit, cognomento iustus: uir tantae 
sanctitatis et rumoris in populo, ut fimbriam uestimenti eius certatim 
cuperent attingere. qui et ipse postea de templo a iudaeis 
praecipitatus, successorem habuit simonem, quem et ipsum tradunt pro 
dominum crucifixum. negat se itaque praeter hos quemquam apostolorum 
conuenisse, ne occulta contradictio nasceretur: etiamsi a petro non es 
doctus, alios habuisti apostolos praeceptores. non uidit autem eos: non 
quod contemptui duceret, sed quod illi ad euangelium praedicandum toto 
fuerant orbe dispersi. "quae autem scribo uobis, ecce coram deo, quia 
non mentior". siue simpliciter accipiendum, ut sit: quae scribo uobis, 
uera sunt, et deo teste confirmo, quia nulla arte uerborum, nullo sunt 
fucata mendacio. siue altius ut legatur: quae scribo uobis, coram deo 
sunt, id est, dei digna conspectu. quare autem dei digna conspectu? quia
 scilicet, non mentior.
et quomodo oculi domini super iustos: auertit autem faciem suam a 
conspectu impiorum: ita nunc ea quae scribuntur, coram domino sunt, me 
non mentiente qui scribo: quae non essent coram domino, si mentirer. hoc
 autem non solum de his quae nunc scribit ad galatas, potest accipi; sed
 et generaliter de his omnibus epistolis: quia non sunt falsa quae 
scribat et cor eius uerba que non discrepent. "deinde ueni in partes 
syriae et ciliciae". post hierosolymae uisionem uenit ad syriam, quae 
nobis cum dicitur excelsa atque sublimis. et inde transiit ad ciliciam, 
quam in fide christi cupiebat assumere, euangelizans ei uocationem 
poenitentiae: cilicia quippe interpretatur assumpti, siue uocatio 
lamentabilis.
</p><p>"eram autem ignotus facie ecclesiis iudaeae, quae erant in 
christo iesu. tantum autem auditum habebant; quoniam qui persequebatur 
nos aliquando, nunc euangelizat fidem quam quondam expugnabat: et in me 
glorificabant deum". ecclesiae quae erant in iudaea, paulum tantum 
rumore cognouerant. ex quibus pleraeque eum magis persecutorem, quam 
apostolum uiderant. syria uero et partes ciliciae, arabia et damascus, 
ex uultu quoque eum forsitan nouerant; quia doctor gentium euangelium 
christi non iudaeis, sed gentibus praedicabat. totum autem quod agit, 
illud est: ut doceat se nunquam de persecutore apud eos ipsos quos prius
 persecutus fuerat, potuisse existere gloriosum, nisi praedicatio eius, 
eorum quoque qui ante eum malum nouerant, esset iudicio comprobata. et 
ad propositum occulte redit, tam breue tempus se in iudaea fecisse 
confirmans ut etiam uultu credentibus esset ignotus. ex quo ostendit, 
non petrum, non iacobum, non ioannem se habuisse doctores, sed christum 
qui sibi euangelium reuelasset. simul autem notandum quod supra dicatur 
ecclesiam expugnasse, hic fidem: ibi homines, hic rem; ut nunc 
opportunius inferretur: euangelizat fidem, quam aliquando expugnabat. de
 ecclesia enim similiter sonare non poterant.
</p><p>2. "deinde post annos quatuordecim, rursum ascendi ierosolymam, 
cum barnaba, assumpto et tito. ascendi autem secundum reuelationem: et 
contuli cum eis euangelium, quod praedico in gentibus: seorsum autem his
 qui uidebantur, ne forte in uacuum currerem, aut cucurrissem". id quod 
supra latinus interpres, acquieui, dixerat in eo loco ubi scriptum est: 
continuo non acquieui carni et sanguini, in praesenti loco, contuli, 
magis quam acquieui, interpretatus est. et ut uerius dicam, sermo 
graecus anethem�n~g aliud quiddam quam apud nos intelligitur, cum 
scilicet ea quae nouimus, conferimus cum amico; et quasi in sinum eius 
et conscientiam reponimus, ut pari consilio uel probanda sint, uel 
improbanda, quae nouimus. ascendit igitur post quatuordecim annos 
hierosolymam, et qui prius tantum ad uidendum perrexerat petrum, et 
diebus quindecim manserat apud eum, nunc se dicit ideo perrexisse, ut 
conferret cum apostolis euangelium; assumpto barnaba circumciso, et tito
 ex gentibus, habente praeputium: ut sub ore duorum et trium testium, 
staret omne uerbum. aliud est autem conferre, aliud discere. inter 
conferentes aequalitas est; inter docentem et discentem, minor est ille 
qui discit. in principio fidei, in transitu apostolos uidit. post annos 
(ut ipse ait) decem et septem, plene cum eis loquitur, et se humiliat: 
et ne forte in uacuum aut curreret, aut cucurrisset, inquirit. duplicem 
ob causam, quo et humilitas ostenderetur pauli, qui doctor in toto orbe 
iam gentium, ad praedecessores apostolos cucurrisset; et galatae 
discerent non reprobasse euangelium eius, eos quoque qui in iudaea 
ecclesiis praesidebant. simul autem et illud docet, quod pro christi 
fide et euangelii libertate, ad eos ipsos qui de eo plura cognouerant, 
quod legem infringeret, moysen destrueret, circumcisionem penitus 
auferret, ausus sit ducere titum, hominem incircumcisum. et inter tantam
 multitudinem iudaeorum et inimicos suos, qui quasi ob zelum legis 
sanguinem eius haurire cupiebant, nec ipse, nec titus aliquo sint 
terrore superati necessitati cedere. quae potuit habere ueniam, uel pro 
auctoritate maiorum, uel pro numero ecclesiarum, quae de iudaeis in 
christo credebant, uel pro tempore, ne tantam simul inuidiam 
sustinerent. quidam post quatuordecim annos eum hierosolymam ascendisse 
tunc dicunt, quando in actibus apostolorum de quaestionibus obseruandae,
 uel praetermittendae legis, inter credentes antiochiae orta dissensio 
est: et placuit ire hierosolymam, et sententiam maiorum praestolari, 
quando ipse quoque paulus et barnabas missi sunt: et hoc esse quod in 
codicibus legatur latinis: quibus ad horam cessimus subiectioni, ut 
ueritas euangelii perseueraret apud uos. quod scilicet propterea paulus 
et barnabas de re manifesta, quasi dubia se mitti passi sunt 
hierosolymam: ut maiorum quoque iudicio euangelii gratia confirmata, 
credentibus probaretur, et nulli resideret ultra dubitatio 
circumcisionis omissae: cum apostolorum esset litteris imperatum, iugum 
legis ab his qui in christum crediderant ex gentibus, auferendum.
potest autem hoc quod ait: contuli cum eis euangelium, quod praedico in 
gentibus: seorsum autem his qui uidebantur: ne forte in uacuum currerem,
 uel cucurrissem, et sic intelligi, ut abscondite cum apostolis gratiam 
euangelicae libertatis, et legis abolitae uetustatem contulerit, propter
 multitudinem credentium iudaeorum, qui necdum poterant christum 
adimpletionem et finem legis audire, qui et absente paulo, hierosolymae 
iactauerant, frustra eum currere aut cucurrisse, qui putaret legem 
ueterem non sequendam. non quod paulus timuerit, ne per decem et septem 
annos falsum in gentibus euangelium praedicasset; sed ut ostenderet 
praecessoribus suis non se in uacuum currere aut cucurrisse, sicut 
putauerunt ignorantes.
</p><p>"sed neque titus qui me cum erat, cum esset ex gentibus, 
compulsus est circumcidi. propter subintroductos autem falsos fratres, 
qui subintroierunt explorare libertatem nostram, quam habemus in christo
 iesu, ut nos in seruitutem redigerent: quibus neque ad horam cessimus 
subiectioni, ut ueritas euangelii permaneat apud uos". si titus, cum 
esset ex gentibus, nullo potuit terrore compelli, ut circumcideretur 
hierosolymis, in iudaeorum metropoli ciuitate, in qua tanta paulus 
blasphemiae in moysen flagrabat inuidia: ut postea pene a iudaeis 
interfectus sit, quando a tribuno liberatur, et romam uinctus ad 
caesarem mittitur: quomodo quidam putant legendum esse, quibus ad horam 
cessimus subiectioni, ut ueritas euangelii permaneat apud uos, et 
intelligendum quod titus ipse qui compelli ante non potuit ad 
circumcisionem, rursum circumcisus sit, atque subiectus? aut, quae est 
ista ueritas euangelii, hypocrisi cedere iudaeorum; et ea quae prius 
scybala aestimaueris, et quasi damna contempseris, obseruare, et esse 
aliquid aestimare, cum nihil sint? sed et ipsius epistolae sensui ualde 
repugnat, galatas ad circumcisionem reuocare. hoc toto sermonis sui 
textu agit, ut doceat se hebraeum ex hebraeis, omnia quondam legis opera
 seruantem, circumcisum octaua die secundum legem pharisaeorum: 
nihilominus tamen ob christi gratiam uniuersa contemnere. nam cum isset 
hierosolymam, et falsi fratres qui ex circumcisione crediderant eum 
uellent impellere ut circumcideret titum: nec titum, nec se cessisse 
uiolentiae, quo minus custodirent euangelii ueritatem. quod si dicit se 
necessitate superatum ut circumcideret titum: quomodo galatas reuocat a 
circumcisione, a qua nec titum, qui se cum fuerat ex gentibus, 
hierosolymis potuit excusare? itaque aut iuxta graecos codices est 
legendum: quibus neque ad horam cessimus subiectioni; ut consequenter 
possit intelligi: ut ueritas euangelii permaneat apud uos. aut si latini
 exemplaris alicui fides placet, secundum superiorem sensum accipere 
debemus: ut ad horam cessio non circumcidendi titi, sed eundi 
hierosolymam fuerit. quo scilicet idcirco subiectioni cesserint paulus 
et barnabas eundi hierosolymam, seditione ob legem antiochiae concitata:
 ut per epistolam apostolorum, sua sententia firmaretur, et maneret apud
 galatas euangelii ueritas, quae non esset in littera, sed in spiritu; 
non in carnali sensu, sed in intelligentia spirituali; nec in manifesto 
iudaismo, sed in occulto. sciendum uero, quod, autem, coniunctio quae in
 praesenti loco ponitur: propter subintroductos autem falsos fratres, 
superflua sit: et si legatur, non habeat quod ei respondeat, illam que 
concludat; sed esse ordinem lectionis et sensus: sed neque titus qui me 
cum erat, cum esset ex gentibus, conpulsus est circumcidi.
statim que subiungat quae causa fuerit, ut ad circumcisionem 
impelleretur inuitus: propter subintroductos, inquit, falsos fratres, 
qui subintroierunt explorare libertatem nostram quam habemus in christo 
iesu, ut nos in seruitutem redigerent. qui cum minis terrerent, et 
multitudine uellent nos a libertate christi in legis traducere 
seruitutem, ne ad tempus quidem eis cessimus, ut circumcideremus titum: 
maxime cum et aliqua ob ecclesiasticam pacem potuerit nos necessitas 
excusare: et hoc totum fecimus, ut uobis nulla fieret occasio ab 
euangelii gratia recedendi. si igitur nos ierosolymis inter tantos 
iudaeos imminentibus hinc inde falsis fratribus, et his qui maiores 
erant aliqua ex parte cohibentibus, nulla potuimus ui ac ratione 
compelli, ut obseruaremus circumcisionem quam sciebamus esse finitam: 
uos ex gentibus, uos in galatia, uos quibus uis nulla inferri potest, 
ultro a gratia recedentes, ad legis iam abolitae transcendistis 
uetustatem.
</p><p>"ab his autem qui uidebantur esse aliquid, quales aliquando 
fuerint, nihil mea interest: deus personam hominis non accipit". licet, 
inquit, petrum et ioannem dominus se cum apostolos habuerit, et 
transfiguratum eum in monte uiderint, et super ipsos ecclesiae sit 
positum fundamentum: mihi tamen nihil refert, quia non aduersum eos 
loquor qui eo tempore dominum sequebantur, sed aduersum eos loquor qui 
nunc legem praeponunt gratiae: nec detraho praecessoribus, nec in aliqua
 parte accuso maiores, sed hoc dico, quia deus personam hominis non 
accipit. non enim accepit moysi, non accepit dauid, non accepit aliorum:
 nec eorum ergo accipiet, qui cedere quibusdam uidentur ad tempus, 
tametsi ipsi me cum sentiant, petro quoque dicente: in ueritate 
cognosco, quia non est acceptor personarum deus, sed in omni loco qui 
timet eum, et operatur iustitiam, acceptabilis ei est. quo itaque 
argumento ipse sanctus apostolus petrus aduersum eos qui in cornelio ex 
gentibus baptizato, nec circumciso, scandalum sustinebant, utitur, et 
placat eos se non potuisse negare aquam his qui spiritum sanctum 
acceperant: eodem nunc sanctus apostolus paulus aduersum ipsum petrum 
disputat, quod personarum non sit acceptor deus, sed unumquemque pro 
ueritate iudicet. et ita caute et pedetentim inter laudem et 
obiurgationem petri medius incedit, ut et praecessori apostolo deferat, 
et nihilominus audacter ei resistat in faciem, ueritate compulsus. "mihi
 enim qui uidebantur, nihil contulerunt". ipse superius cum illis 
contulit, et multa ad eos retulit, quae in gentibus perpetraret: illi 
nihil contulerunt ei, sed tantummodo quae ab eo dicta sunt comprobantes,
 dextera dederunt consortii, et unum suum pauli que euangelium 
firmauerunt. rursum notandum, quod contulerunt, uerbum ipsum sit in 
graeco, de quo ante tractauimus.
</p><p>"sed contra cum uidissent quod creditum est mihi euangelium 
praeputii, sicut petro circumcisionis. qui enim operatus est petro in 
apostolatum circumcisionis, operatus est et mihi inter gentes. et cum 
cognouissent gratiam quae data est mihi, petrus et iacobus, et ioannes, 
qui uidebantur columnae esse, dextras dederunt mihi et barnabae, 
societatis: ut nos in gentes; ipsi autem in circumcisionem". 
huperbatou~g est, et multis quae in medio sunt interiecta sublatis, sic 
breuiter legi potest. mihi enim qui uidebantur esse nihil contulerunt: 
sed econtra dexteras dederunt mihi et barnabae, societatis. 
aut certe ille absque iactatione sui, occultus est sensus: mihi qui 
uidebantur esse aliquid, nihil contulerunt; sed econtra a me eis 
collatum est, dum fiunt in euangelii gratia firmiores. totum autem quod 
dicit, hoc est: unus atque idem mihi euangelium praeputii, et petro 
circumcisionis credidit. me misit ad gentes, illum posuit in iudaea. nec
 gentes poterant adulta iam aetate non profuturo circumcisionis dolore 
cruciari, et abstinere se ab escis, quibus semper assueuerant, et quas 
deus creauerat ad utendum: nec hi qui ex iudaeis crediderant et 
circumcisi erant, et ex consuetudine quasi secunda natura, putabant se a
 caeteris gentibus plus habere, facile contemnere poterant ea in quibus 
gloriabantur. prouidentia itaque dei, alius apostolus circumcisis datus 
est, qui legis umbris uideretur acquiescere, alius in praeputio 
constitutis, qui euangelii gratiam non putaret esse seruitium, sed 
liberam fidem. ne sub aliqua occasione impedimentum fidei nasceretur: et
 propter circumcisionem siue praeputium, non crederetur in christum. nec
 hoc dicimus quod petrus, qui et ipse in actibus apostolorum nullum 
hominem communem esse testatus est, et in illo uase, quod quatuor 
angulis de coelo missum uiderat, edocetur nihil interesse, iudaeus sit 
aliquis, an gentilis, quasi oblitus priorum, super euangelii gratia, 
legem putauerit obseruandam: sed ut ipse quoque legem custodire se 
simulans, paulatim iudaeos ab antiquo uiuendi more deduceret. non enim 
poterant tantum obseruationis laborem, et ueteris uitae cautissimam 
conuersationem, quasi purgamenta subito et damna contemnere. ex quo 
perspicimus, propterea dexteras datas paulo et barnabae societatis, a 
petro, iacobo et ioanne: ne obseruatione uaria, diuersum christi 
euangelium putaretur; sed et circumcisorum et habentium praeputium esset
 una communio. pulchre autem praestruxit, dicens: qui enim operatus est 
petro in apostolatum circumcisionis: ne quis eum putaret detrahere 
petro, sed ut laudibus eius ante praemissis, intelligeretur petrus ideo 
circumcisionem aliqua ex parte suscipere, ut eos qui sibi ex iudaeis 
crediti fuerant lucrifaceret, et in christi fide et euangelio 
custodiret. subintelligit etiam quod si ille absque culpa faceret, et ad
 tempus obseruando, quod non licet, ne sibi creditos perderet, se magis 
pro euangelii ueritate facere debere quod sibi creditum est in 
praeputio, ne gentes legis onere et difficultate deterritae, a christi 
fide et credulitate discederent. occulta hic oritur quaestio: quid 
igitur? petrus si inuenisset ex gentibus, non eos adducebat ad fidem? 
aut paulus si ex circumcisione aliquod reperisset, non eos ad christi 
baptismum prouocabat? quae ita soluitur, ut dicamus principale singulis 
in iudaeos et gentes fuisse mandatum, ut qui defendebant legem, haberent
 quem sequerentur; qui legi gratiam praeferebant, non deesset eis doctor
 et praeuius. in commune uero hoc eos habuisse propositi, ut christo ex 
cunctis gentibus ecclesiam congregarent. legimus enim et a sancto petro 
gentilem baptizatum fuisse cornelium, et a paulo in synagogis iudaeorum,
 christum saepissime praedicatum. petrus, et ioannes, et iacobus, qui 
uidebantur columnae esse. ter supradictum de apostolis legimus: seorsum 
autem his qui uidebantur. et: ab his qui uidebantur esse aliquid. et: 
mihi enim qui uidebantur esse aliquid: nihil contulerunt. sollicitus 
itaque requirebam, quidnam esset quo diceret, qui uidebantur: sed nunc 
me omni scrupulo liberauit, adiiciens, qui uidebantur columnae esse. 
columnae igitur sunt ecclesiae apostoli, et maxime petrus, iacobus, et 
ioannes, ex quibus duo cum domino ascendere merentur in montem, quorum 
unus in apocalypsi saluatorem introducit loquentem: qui uicerit, faciam 
eum columnam in templo dei mei, docens omnes credentes qui aduersarium 
uicerint, posse columnas ecclesiae fieri. ad timotheum uero paulus 
scribens ait: ut scias quomodo oporteat te in domo dei conuersari, quae 
est ecclesia dei uiui, columna autem et firmamentum ueritatis. his et 
caeteris instruimur, tam apostolos omnes que credentes, quam ipsam 
quoque ecclesiam columnam in scripturis appellari, et nihil interesse de
 corpore quid dicatur, an membris, cum et corpus diuidatur in membra, et
 membra sint corporis. dederunt itaque petrus, et iacobus, et ioannes, 
qui uidebantur columnae esse, dextras paulo et barnabae, societatis; sed
 tito qui cum eis erat, dextras non dederunt. necdum quippe ad eam 
mensuram peruenerat, ut possent ei christi mercimonia ex aequo cum 
maioribus credi, et eumdem tenere negotiationis locum quem barnabas 
tenebat, et paulus.
</p><p>"tantum ut pauperum memores essemus, quod etiam sollicitus fui 
hoc ipsum facere". sancti pauperes, quorum praecipue ab apostolis paulo 
et barnabae cura mandatur, hi sunt, qui ex iudaeis credentes, pretia 
possessionum suarum ad pedes apostolorum deferebant egentibus largienda,
 uel quia contribulibus, cognatis et parentibus suis, quasi desertores 
legis, et in crucifixum hominem credentes, detestationi et piaculo 
ducebantur. in horum ministerio sanctus apostolus paulus quanto labore 
sudauerit, epistolae eius testes sunt, scribentis ad corinthios, et ad 
thessalonicenses, ad omnes gentium ecclesias, ut praepararent munus hoc 
per se uel per alios qui eis placuissent, hierosolymam deferendum. unde 
nunc confidenter dicit, quod etiam sollicitus fui facere hoc ipsum.
possunt autem et alio genere pauperes accipi, de quibus in euangelio 
dicitur: beati pauperes spiritu: quoniam ipsorum est regnum coelorum. 
merentur quippe tales in memoria esse apostolorum. necnon et illi 
pauperes, de quibus in salomone scribitur: redemptio uiri animae, 
propriae diuitiae. pauper uero non sustinet comminationem. non enim 
potest futurum poenarum audire terrorem, pauper in fide, pauper in 
gratia, non habens diuitias spirituales, nec scientiam scripturarum, 
quae auro et argento, et pretioso lapidi comparantur. quoniam igitur non
 egent sani medico, sed hi qui male habent, propterea et apostolis in 
dexterarum communicatione conuenit, ne spernerent pauperes, ne 
despicerent peccatores; sed semper meminissent eorum, sicut paulus 
corinthii illius meminit, quem cum in priore epistola contristasset ad 
tempus, ut corpore per poenitentiam laborante, spiritu saluus fieret: in
 secunda, ne maiori tristitia absorberetur, reuocat ad ecclesiam. petit 
que cunctos, ut confirment in eum charitatem, et donent fratri sicut 
ipse unicuique eorum in facie christi donauerit, implens pactum quod 
hierosolymis fecerat, ut semper pauperum recordaretur.
</p><p>"cum autem uenisset petrus antiochiam, in faciem ei restiti: quia
 reprehensibilis erat. prius enim quam uenirent quidam a iacobo, cum 
gentibus edebat. cum autem uenissent, subtrahebat et segregabat se, 
timens eos qui ex circumcisione erant, et simulationi eius consenserunt,
 et caeteri iudaei: ita ut et barnabas duceretur ab eis in illa 
simulatione". ex eo quod petrus antequam quidam de hierosolymis 
antiochiam uenirent, edebat cum gentibus, ostenditur non eum oblitum 
fuisse praecepti: nullum hominem communem et immundum dicere; sed quia 
propter eos, qui adhuc legem obseruandam putabant, paululum se a 
conuictu subtraxerat gentium (ita ut etiam caeteri qui ex iudaeis erant,
 similiter facerent, et barnabas qui cum paulo in gentibus euangelium 
praedicabat, hoc facere cogeretur), hi qui antiochiae crediderant ex 
gentibus, nec fuerant circumcisi, compellebantur ad legis onera 
transcendere: non intelligentes dispensationem petri, qua iudaeos 
saluari cuperet, sed putantes ita se euangelii habere rationem. cum 
itaque uidisset apostolus paulus periclitari gratiam christi, noua 
bellator uetus usus est arte pugnandi, ut dispensationem petri, qua 
iudaeos saluari cupiebat, noua ipse contradictionis dispensatione 
corrigeret, et resisteret ei in faciem: non arguens propositum; sed 
quasi in publico contradicens, ut ex eo quod paulus eum arguens 
resistebat, hi qui crediderant ex gentibus, seruarentur. quod si putat 
aliquis, uere paulum petro apostolo restitisse, et pro ueritate 
euangelii intrepide fecisse iniuriam praecessori, non ei stabit illud 
quod et ipse paulus iudaeis iudaeus factus est, ut iudaeos lucrifaceret,
 et eiusdem simulationis tenebitur reus, quando caput totondit in 
cencris, et facto caluitio, oblationem obtulit in ierusalem, et 
timotheum circumcidit, et nudipedalia exercuit, quae utique 
manifestissime de caeremoniis iudaeorum sunt. si itaque ipse qui ad 
praedicationem gentium missus erat, non putauit abs re dicere: sine 
offendiculo estote iudaeis et ecclesiae dei; quomodo et ego omnibus per 
omnia placeo, non quaerens quod mihi utile est, sed quod multis, ut 
saluentur; et fecit aliqua quae contraria essent euangelii libertati, ne
 scandalizaret iudaeos: qua auctoritate, qua fronte audet hoc in petro 
reprehendere, qui circumcisionis apostolus erat, quod ipse apostolus 
gentium arguitur commisisse? sed ut ante iam diximus, restitit secundum 
faciem publicam petro et caeteris, ut hypocrisis obseruandae legis, quae
 nocebat eis qui ex gentibus crediderant, correptionis hypocrisi 
emendaretur, et uterque populus saluus fieret, dum et qui circumcisionem
 laudant, petrum sequuntur; et qui circumcidi nolunt, pauli praedicant 
libertatem. quod autem ait, reprehensibilis erat, propterea inediae 
temperauit; ut intelligamus non tam paulo eum fuisse reprehensibilem, 
quam his fratribus cum quibus ante edens, se ab eis postea separabat. 
utilem uero simulationem, et assumendam in tempore, iehu regis israel 
nos doceat exemplum, qui non potuisset interficere sacerdotes baal, nisi
 se finxisset uelle idolum colere, dicens: congregate mihi omnes 
sacerdotes baal: si enim achab seruiuit baal in paucis, ego seruiam in 
multis. et dauid quando mutauit faciem suam coram abimelech, et dimisit 
eum, et abiit. nec mirum, quamuis iustos homines, tamen aliqua simulare 
pro tempore, ob suam et aliorum salutem, cum et ipse dominus noster non 
habens peccatum, nec carnem peccati, simulationem peccatricis carnis 
assumpserit, ut condemnans in carne peccatum, nos in se faceret 
iustitiam dei. legerat utique paulus in euangelio dominum praecipientem:
 si autem peccauerit in te frater tuus, uade et corripe eum inter te et 
ipsum solum. si te audierit, lucrifeceris fratrem tuum. et quomodo cum 
etiam de minimis fratribus hoc faciendum iusserit, ausus est apostolorum
 maximum in publica facie tam procaciter, tam constanter arguere; nisi 
et petro sic placuisset argui, et paulus non ei faceret iniuriam de quo 
ante dixerat: ueni hierosolymam uidere petrum, et mansi apud eum diebus 
quindecim: alium autem apostolorum uidi neminem. et rursum: qui enim 
operatus est petro in apostolatum circumcisionis. et infra: petrus, et 
iacobus, et ioannes, qui uidebantur columnae esse, et caetera quae in 
eius laudes perorat. aliquoties cum adolescentulus romae controuersias 
declamarem, et ad uera certamina fictis me litibus exercerem, currebam 
ad tribunalia iudicum, et disertissimos oratorum tanta inter se uidebam 
acerbitate contendere, ut omissis saepe negotiis, in proprias 
contumelias uerterentur, et ioculari se inuicem dente morderent. si hoc 
illi faciunt, ut apud reos nullam suspicionem praeuaricationis 
incurrant, et fallunt populum circumstantem: quid putamus tantas 
ecclesiae columnas, petrum et paulum, tanta uasa sapientiae inter 
dissidentes iudaeos atque gentiles facere debuisse? nisi ut eorum 
simulata contentio, pax credentium fieret, et ecclesiae fides sancto 
inter eos iurgio concordaret. sunt qui cephan, cui hic in faciem paulus 
restitisse se scribit, non putant apostolum petrum, sed alium de 
septuaginta discipulis isto uocabulo nuncupatum. et dicunt nequaquam 
petrum a conuictu gentium se potuisse subtrahere, qui et centurionem 
cornelium baptizarat. et cum ascendisset hierosolymam, disceptantibus 
aduersus se qui erant ex circumcisione, et dicentibus: quare introisti 
ad uiros praeputium habentes, et manducasti cum illis?
post narrationem uisionis, tali responsionem suam fine concluserit: si 
ergo eamdem gratiam dedit illis deus, sicut et nobis qui credidimus in 
dominum iesum christum: ego quis eram qui possem prohibere deum? quibus 
auditis, tacuerunt, et glorificauerunt deum, dicentes: ergo et gentibus 
deus poenitentiam ad uitam dedit, maxime cum lucas scriptor historiae, 
nullam huius dissensionis faciat mentionem; nec dicat unquam petrum 
antiochiae fuisse cum paulo, et locum dari porphyrio blasphemanti: si 
autem petrus errasse, aut paulus procaciter apostolorum principem 
confutasse credatur. quibus primum respondendum, alterius nescio cuius 
cephae nescire nos nomen, nisi eius qui et in euangelio, et in aliis 
pauli epistolis, et in hac quoque ipsa modo cephas, modo petrus, 
scribitur. non quod aliud significet petrus, aliud cephas: sed quod quam
 nos latine et graece petram uocemus, hanc hebraei et syri propter 
linguae inter se uiciniam, cephan nuncupent. deinde totum argumentum 
epistolae quod oblique de petro, iacobo et ioanne dicitur, huic 
intelligentiae repugnare. nec mirum esse si lucas hanc rem tacuerit, cum
 et alia multa quae paulus sustinuisse se replicat, historiographi 
licentia praetermiserit: et non statim esse contrarium, si quod alius ob
 causam dignum putauit relatu, alius inter caetera dereliquit. denique 
primum episcopum antiochenae ecclesiae petrum fuisse accepimus, et romam
 exinde translatum, quod lucas penitus omisit. ad extremum si propter 
porphyrii blasphemiam, alius nobis fingendus est cephas, ne petrus 
putetur errasse, infinita de scripturis erunt radenda diuinis, quae 
ille, quia non intelligit, criminatur. sed et aduersum porphyrium, in 
alio, si christus iusserit, opere pugnabimus: nunc reliqua prosequamur. 
"sed cum uidissem quod non recto pede incedunt ad ueritatem euangelii, 
dixi petro coram omnibus". sicut hi qui sanis gressibus claudicare 
simulant, non uitium habent in pedibus, sed est aliqua causa cur 
claudicent, ita et petrus sciens circumcisionem et praeputium nihil 
esse, sed obseruationem mandatorum dei, edebat quidem ante cum gentibus,
 sed pro tempore ab eis se, ne iudaeos a fide christi perderet, 
subtrahebat. unde et paulus eadem arte qua ille simulabat, ei restitit 
in faciem, et loquitur coram omnibus; non tam ut petrum arguat, quam ut 
hi, quorum causa petrus simulauerat, corrigantur, uel ut etiam iudaeis 
superbia, gentibus desperatio tolleretur. quod si cui iste non placet 
sensus, quo nec petrus peccasse, nec paulus procaciter ostenditur 
arguisse maiorem, debet exponere qua consequentia hoc paulus in altero 
reprehendat, quod ipse commisit.
</p><p>"si tu, cum iudaeus sis, gentiliter, et non iudaice uiuis: 
quomodo gentes cogis iudaizare?" indissolubili argumento constringit 
petrum, imo per petrum, eos qui pugnantia illum inter se facere 
cogebant. si, inquit, o petre, tu natura iudaeus es, circumcisus a parua
 aetate, et uniuersa legis praecepta custodiens, nunc ob gratiam christi
 scis ea nihil per se habere utilitatis, sed exemplaria esse et imagines
 futurorum, et cum his qui ex gentibus sunt, cibum capis, nequaquam ut 
ante superstitiose, sed libere et indifferenter uictitans: quomodo eos 
qui ex gentibus crediderunt, nunc recedens ab eis, et quasi a 
contaminatis te separans et secernens, compellis iudaizare? si enim 
immundi sunt a quibus recedis, idcirco autem recedis, quia non habent 
circumcisionem, compellis eos circumcidi et iudaeos fieri: cum tu ipse 
natus iudaeus, gentiliter uixeris. et laetanter ostendit causam quare 
aduersum eum disputauerit: quia scilicet gentes simulatione sua 
iudaizare compelleret, dum eum cupiunt aemulari.
</p><p>"nos natura iudaei, et non ex gentibus peccatores". subrepunt hoc
 loco haeretici, qui ridicula quaedam et inepta fingentes, aiunt, nec 
spiritualem peccare posse naturam: nec iuste aliquid facere terrenam. 
quod interrogemus quare de bona oliua rami fracti sunt, et cur de 
oleastro in radicem bonae oliuae inserti sint, si nec de bono cadere 
quidquam potest, nec de malo surgere? aut quomodo uel paulus persecutus 
sit ante ecclesiam, si de natura spirituali fuit: aut postea apostolus 
factus, si de terrena faece generatus est? quod si terrenum eum non 
fuisse contenderint, ipsius uerba ponamus: eramus filii natura irae, 
sicut et caeteri. natura iudaeus est qui de genere est abraham, et a 
parentibus die octauo circumcisus est. non natura iudaeus, qui postea 
est factus ex gentibus. ut autem totum argumentum breui sermone 
comprehendam, sensus est iste qui texitur: nos, id est, ego et tu, petre
 (miscuit enim personam suam, ne illi facere uideretur iniuriam), cum 
essemus, inquit, natura iudaei, ea facientes quae lege praecepta sunt, 
et non ex gentibus peccatores, qui uel generaliter, quia idolis 
seruiunt, peccatores sunt, uel quos nunc putamus immundos, scientes quod
 non possimus ex legis opere, sed ex christi saluari fide, credidimus in
 christum, ut quod lex nobis non dederat, fides tribueret quam habebamus
 in christo. quod si recedentes a lege, in qua saluari non potuimus, 
transcendimus ad fidem, in qua non carnis quaeritur circumcisio, sed 
cordis puri deuotio: et nunc a gentibus recedendo hoc agimus, ut 
quicunque non sit circumcisus, immundus sit: ergo fides in christum, in 
qua nos putabamus ante saluari, magis peccati est ministra, quam 
iustitiae, quae aufert circumcisionem, quam qui non habuerit, immundus 
est. sed absit, ut quod semel destruxi, et sciui mihi non profuisse, 
rursum uindicem. semel a lege discedens, legi sum mortuus, ut in christo
 uiuerem, cruci que eius affixus, et in nouum renatus hominem, fide 
magis quam carne subsisterem, et cum christo egrederer e mundo. quod 
semel adorsus sum, teneo.
non mihi gratis christus est mortuus: in quo frustra credidi, si potui 
absque fide eius in ueteri lege saluari.
</p><p>"scientes autem quod non iustificatur homo ex operibus legis, 
nisi per fidem iesu christi, et nos in christo iesu credidimus, ut 
iustificemur in fide christi, et non ex operibus legis". aiunt quidam si
 uerum hoc sit quod paulus affirmat, ex operibus legis neminem 
iustificari, sed ex fide iesu christi, patriarchas et prophetas, et 
sanctos, qui ante christi aduentum fuerunt, imperfectos fuisse. quos 
admonere debemus eos hic dici iustitiam non consecutos, qui tantum ex 
operibus iustificari posse se credunt, sanctos autem, qui antiquitus 
fuerint, ex fide christi iustificatos. siquidem abraham uidit diem 
christi, et laetatus est et moyses maiores diuitias aestimauit thesauro 
aegyptiorum, improperium christi. aspiciebat enim in remunerationem. et 
isaias uidit gloriam christi, ut ioannes euangelista commemorat, et 
iudas de omnibus generaliter: commonere, inquit, uos uolo scientes semel
 omnia: quoniam iesus populum de terra aegypti saluans: secundo eos qui 
non crediderunt, perdidit. unde non tam legis opera damnantur, quam hi 
qui tantum ex operibus iustificari se posse confidunt, saluatore quoque 
ad discipulos loquente, nisi superabundauerit iustitia uestra plus quam 
scribarum et pharisaeorum, non intrabitis in regnum coelorum. 
congregandum hoc in loco quanta in lege praecepta sint, quae explere 
nullus queat. et econtrario dicendum, quaedam legis etiam ab his fieri 
qui ignorent eam. sed ideo non iustificari operatores eius, quia absque 
fide christi fiant: uerbi gratia, non dormire cum uiro dormitatione 
mulieris, non adulterari, non rapere, sed magis honorare patrem et 
matrem, et caetera, quae imperata sunt, facere. quod si de sanctis uiris
 nobis exempla protulerint: quod in lege uersati, ea quae legis fuerant,
 perpetrarint, dicemus: quia iusto lex non est posita, sed iniquis et 
non subditis, impiis et peccatoribus, contaminatis et immundis. qui 
autem a deo doctus sit, non habere eum necesse, ut uel de charitate 
doceatur, paulo dicente: de charitate autem non necesse habeo scribere 
uobis: ipsi enim uos a deo docti estis, ut diligatis inuicem.
</p><p>"propter quod ex operibus legis non iustificabitur omnis caro. 
quod si quaerentes iustificari in christo, inuenti sumus et ipsi 
peccatores; nunquid christus peccati minister est? absit. si enim quae 
destruxi, haec iterum reaedifico, praeuaricatorem me constituo". non 
iustificabitur ex operibus legis caro illa, de qua scribitur: omnis caro
 fenum; et omnis gloria eius, quasi flos agri. iustificatur autem ex 
fide iesu christi caro illa, de qua in resurrectionis dicitur 
sacramento: omnis caro uidebit salutare dei. sed et iuxta humiliorem 
intellectum, iustificabatur quondam ex lege non omnis caro, sed tantum 
hi homines qui in palaestina erant. nunc autem ex fide iesu christi 
iustificatur omnis caro, dum ecclesia eius in toto orbe fundatur.
</p><p>"ego enim per legem legi mortuus sum, ut deo uiuam". aliud est 
per legem mori, aliud legi mori. qui legi moritur, uiuebat ei antequam 
moreretur, obseruans sabbata et neomenias, et dies festos, et uictimarum
 typicam curiositatem, et fabulas iudaicas, et genealogias. postquam 
autem uenit christus et lex, de qua scriptum est: scimus autem quia lex 
spiritualis est, per euangelicam legem, legi pristinae mortuus est: et 
anima, quae secundum id quod scribitur ad romanos: uiro uiuente, si 
nupsisset, adultera uocabatur: mortuo uiro suo, id est, lege ueteri, 
nupsit legi spirituali, ut fructificaret deo. unde et in osee ad eam 
dicitur: ex me fructus tuus inuentus est. cui pulchre mysticum illud 
infertur: quis sapiens, et intelliget ista: intelligens, et cognoscet 
ea? qui per legem igitur spiritualem, legi litterae moritur, deo uiuit, 
cum non sit sine lege dei, sed in lege sit christi. qui uero legi 
moritur ob peccata, mortuus quidem est; sed non potest de eo dici quod 
sequitur, ut uiuat deo. esse autem legem aliam spiritualem extra legem 
litterae, et alibi apostolus docet, dicens: itaque lex quidem sancta, et
 mandatum sanctum, et iustum, et bonum. et ezechiel ex persona dei: 
eduxi, inquit, eos, id est, populum iudaeorum, de terra aegypti: et 
adduxi eos in desertum: et dedi eis praecepta mea, et iustificationes 
meas ostendi illis: quas faciet homo, et uiuet in eis.
de ea uero lege quae iram operatur, cui et apostolus mortuus est, postea
 infert: et ego dedi eis praecepta non bona, et iustificationes in 
quibus non uiuent in eis. idipsum significatur et in psalterio: quoniam 
non cognoui litteraturam, introibo in fortitudinem domini. "christo 
confixus sum cruci". quia dixerat se per legem legi mortuum, quomodo 
mortuus fuerit, ostendit: christo confixus sum cruci, tollens crucem 
suam, et christum sequens, et in ipsa obsecrans passione: memento mei, 
cum ueneris in regnum tuum. statim que audiens: hodie me cum eris in 
paradiso. si quis mortificatis membris super terram, et mundo mortuus, 
configuratus fuerit morti iesu christi, crucifigitur cum iesu, et 
tropaeum mortificationis suae in ligno dominicae passionis affigit.
</p><p>"uiuo autem iam non ego: uiuit autem in me christus". non uiuit 
ille qui quondam uiuebat in lege, quippe qui persequebatur ecclesiam. 
uiuit autem in eo christus, sapientia, fortitudo, sermo, pax, gaudium, 
caeterae que uirtutes; quas qui non habet, non potest dicere: uiuit 
autem in me christus, hoc autem totum sub sua persona aduersum petrum de
 petro disputat. "quod autem nunc uiuo in carne". aliud est in carne 
esse et in carne uiuere. qui enim in carne sunt, deo placere non 
possunt. unde ad bene uiuentes dicitur: uos autem non estis in carne. 
"in fide uiuo filii dei, qui dilexit me et tradidit semetipsum pro me". 
ad romanos de deo loquitur, quod filio suo non pepercit, sed pro nobis 
tradiderit eum. nunc uero de christo, quod se ipse tradidit; qui dilexit
 me, inquit, et tradidit semetipsum pro me. in euangelio uero ubi 
apostoli enumerantur, infertur: et iudas iscariotis qui et tradidit eum.
 rursum in eodem: ecce appropinquauit qui tradet me. de principibus uero
 sacerdotum, et senioribus populi scriptura commemorat, quod 
condemnauerint iesum morti, et ligantes eum, duxerint et tradiderint 
pilato praesidi. et deinceps de pilato: dimisit eis barabbam, iesum 
autem flagellatum tradidit eis, ut crucifigerent illum. igitur et pater 
tradidit filium, et filius ipse se tradidit: et iudas et sacerdotes eum 
principibus tradiderunt, et ad extremum traditum sibi, tradidit ipse 
pilatus. sed pater tradidit, ut saluaret perditum mundum: iesus ipse se 
tradidit, ut patris suam que faceret uoluntatem: iudas autem et 
sacerdotes et seniores populi, et pilatus, uitam morti nescii 
tradiderunt. quae cum ipsa quoque se pro nostra salute tradiderit, 
beatus multum que felix, qui uiuente in se christo, per singulas 
cogitationes et opera potest dicere: in fide uiuo filii dei, qui dilexit
 me, et tradidit semetipsum pro me.
</p><p>"non abiicio gratiam dei: si enim per legem iustitia; ergo 
christus gratis mortuus est". abiicit gratiam dei, tam ille qui post 
euangelium uiuit in lege, quam is qui peccatis post baptismum 
sordidatur. qui autem potest iuxta apostolum dicere: gratia eius in me 
non fuit uacua, iste et hoc loquitur confidenter: non abiicio gratiam 
dei. quod autem sequitur, ualde necessarium est aduersum eos qui post 
fidem christi putant legis praecepta seruanda. dicendum quippe est: si 
per legem iustitia est, ergo christus gratis mortuus est. aut certe 
doceant, quomodo non christus gratis mortuus sit, si opera iustificant. 
sed quamuis sint hebetes, dicere non audebunt christum sine causa 
mortuum.
ad particulam itaque syllogismi, quae hic proponitur, id est: si enim 
per legem iustitia, ergo christus gratis mortuus est, debemus illud 
assumere quod consequenter infertur, et negari non potest: christus 
autem non est gratis mortuus; et concludere: non igitur per legem 
iustitia. hucusque contra petrum, nunc ad galatas reuertitur.
</p><p>3. "o insensati galatae, quis uos fascinauit? "dupliciter hic 
locus intelligi potest. uel ideo insensatos galatas appellatos, a 
maioribus ad minora uenientes, quia coeperint spiritu, et carne 
consummentur: uel ob id, quod unaquaeque prouincia suas habeat 
proprietates. cretenses semper mendaces, malas bestias, uentres pigros, 
uere ab epimenide poeta dictos, apostolus comprobat. uanos mauros, et 
feroces dalmatas, latinus pulsat historicus. timidos phrygas, omnes 
poetae lacerant. athenis expeditiora nasci ingenia, philosophi 
gloriantur. graecos leues, apud c. caesarem suggillat tullius, dicens: 
aut leuium graecorum, aut immanium barbarorum. et pro flacco ingenita, 
inquit, leuitas, et erudita uanitas. ipsum israel, graui corde, et dura 
ceruice, omnes scripturae arguunt. in hunc ergo modum arbitror et 
apostolum galatas regionis suae proprietate pulsasse. licet quidam 
profundis se quaestionibus inserentes, quasi sub obtentu uitandae 
haereseos, quae diuersas naturas infert, dicant, tyrios quoque et 
sidonios, moabitas et ammonitas, et idumaeos, babylonios et aegyptios, 
omnes que gentes, quae in scripturis nominantur, habere quaedam idiomata
 ex causis praecedentibus, et merito operum pristinorum, ne iustitia dei
 ueniat in dubium: cum unaquaeque gens uel bonum, uel malum habere 
asseratur, quod alia non habeat. nos istas altitudines declinantes, 
superiora sectabimur: aut stultitiae eos argui, dicentes, per quam 
spiritum legis et litteram diiudicare non possint: aut uitio gentis 
corripi, quod indociles sint et uecordes, et ad sapientiam tardiores. 
quod autem sequitur: quis uos fascinauit, digne paulo (qui etsi 
imperitus est sermone, non tamen scientia) debemus exponere, non quo 
scierit esse fascinum, qui uulgo putatur nocere; sed usus sermone sit 
triuii, et ut in caeteris, ita et in hoc quoque loco, uerbum quotidianae
 sermocinationis assumpserit. legimus in prouerbiis: donum inuidi 
cruciat oculos. qui apud nos inuidus, in graeco significantius ponitur, 
fascinator et in sapientia quae salomonis scribitur: fascinatio 
malignitatis obscurat bona. quibus docemur exemplis, quod uel inuidus 
aliena felicitate crucietur, uel is in quo bona sint aliqua, alio 
fascinante, id est, inuidente noceatur. dicitur fascinus proprie 
infantibus nocere, et aetati paruulae, et his qui necdum firmo uestigio 
figant gradum. unde et quidam e gentibus:
</p><dd>nescio quis teneros oculus mihi fascinat agnos.
<br />hoc utrum uerum, necne sit, deus uiderit: quia potest fieri, ut et 
daemones huic peccato seruiant; et quoscunque in dei opere uel coepisse,
 uel profecisse cognouerint, eos a bonis operibus auertant. nunc illud 
in causa est, quod ex opinione uulgi sumptum putamus exemplum: ut 
quomodo tenera aetas noceri dicitur fascino: sic etiam galatae in 
christi fide nuper nati, et nutriti lacte, et non solido cibo, uelut 
quodam fascinante sint nociti: et stomacho fidei nauseante spiritus 
sancti cibum euomuerint. quod si aliquis contradicit, exponat quomodo de
 communi opinione sit sumptum, uallis titanorum, in regnorum libris, 
sirenae et onocentauri in isaia, arcturus et orion, et pleiades in iob, 
et caetera his similia, quae utique uocabula, gentilium fabularum et 
causas et origines habet. interrogemus ergo hoc loco marcionem, qui 
prophetas repudiat, quomodo interpretetur id quod sequitur.
<p>"ante quorum oculos iesus christus proscriptus est, in uobis 
crucifixus est". nobis enim recte praescriptus est christus, de cuius 
patibulo et passione, alapis et flagellis, omnis prophetarum praedicit 
chorus, ut crucem ipsius non de euangelio tantum, in quo crucifixus 
refertur: sed multo antequam descendere dignaretur ad terras, et hominem
 qui est crucifixus assumeret, nouerimus. nec parua laus galatarum est, 
quod ita crediderint in crucifixum, ut ante fuerat eis praescriptus, quo
 scilicet lectitantes prophetas, et omnia ueteris legis sacramenta 
noscentes, uia et ordine uenerint ad credendum. legitur in quibusdam 
codicibus: quis uos fascinauit non credere ueritati? sed hoc quia in 
exemplaribus adamantii non habetur, omisimus. "hoc solum a uobis uolo 
discere, ex operibus legis spiritum accepistis, an ex auditu fidei?"
sunt quidem, ait, multa quae possunt interrogatione uos cogere, legi 
euangelium praeferendum: sed quoniam insensati estis, et nequaquam ea 
potestis audire, simplici uobis cum sermone loquor, et de eo quod 
promptum est, sciscitor: spiritum sanctum quem accepistis, utrum uobis 
legis opera, sabbati obseruatio, circumcisionis, et neomeniarum 
superstitio dederint, an auditus fidei, per quam ex gentibus 
credidistis? quod si negari non potest, spiritum sanctum et uirtutes, 
quae in principio fidei acceptum spiritum sequebantur, non ex operibus 
legis, sed ex fide christi datas, manifestum est, uos a melioribus 
exorsos, in peiora corruere. consideremus autem diligenter, quia non 
dixerit: uolo a uobis discere utrum ex operibus spiritum accepistis; sed
 adiecerit, ex operibus legis. sciebat enim et cornelium centurionem 
spiritum ex operibus accepisse; sed non ex operibus legis, quam 
nesciebat. si autem econtrario dicitur, ergo et sine auditione fidei 
accipi spiritus potest, nos respondebimus, accepisse quidem eum 
spiritum, sed ex auditu fidei, et naturali lege, quae loquitur in 
cordibus nostris, bona quaeque facienda, et uitanda mala: per quam dudum
 quoque abraham, moysen, et caeteros sanctos iustificatos retulimus, 
quam augere deinceps potest operum obseruatio, legis que iustitia: non 
tamen carnalis legis, quae praeteriit, sed spiritualis, quia lex 
spiritualis est. neque uero, quia fidem praeferimus, legis opera 
destruimus, nec dicimus secundum quosdam: faciamus mala, donec ueniant 
bona, quorum damnatio iusta est, sed seruituti gratiam anteponimus. 
dicimus que, quod iudaei propter metum faciunt, id nos facere propter 
charitatem. illos seruos esse, nos filios: illos cogi ad bonum, nos 
bonum suscipere. non igitur ex fide christi licentia nascitur 
delinquendi; sed ex dilectione fidei uoluntas boni operis augetur, dum 
bona ideo facimus, non quia iudicem formidamus, sed quia scimus ea ei 
placere in quem credimus. quaerat quispiam, si fides non est nisi ex 
auditu, quomodo qui surdi nati sunt, possunt fieri christiani. deum 
quippe patrem ex magnitudine et pulchritudine creaturarum potest quis 
intelligere, et a conditionibus conditor consequenter agnoscitur. 
christi autem natiuitas, crux, mors, resurrectio, nisi ex auditu sciri 
non potest. aut surdi igitur christiani non sunt: aut si surdi sunt 
christiani, falsum est quod alibi ab apostolo dicitur: itaque fides ex 
auditu; auditus autem per uerbum dei. ad quod qui simplici responsione 
contentus est, dicit, non eum generaliter dixisse, fides omnium ex 
auditu est; sed fides ex auditu, quod et in parte, et in toto accipi 
potest: eorum scilicet fides ex auditu, qui audiunt, qui credunt. qui 
autem huic scrupulo satisfacere conatur, prius illud tentabit asserere, 
quod nutibus quoque et quotidiana conuersatione, et ut ita dixerim, 
totius corporis loquente gestu, surdi possunt euangelium discere: deinde
 etiam hoc, quod dei sermo cui nihil surdum est, ad eas magis loquatur 
aures, de quibus et ipse ait in euangelio: qui habet aures audiendi, 
audiat. et in apocalypsi: qui habet aurem, audiat quid spiritus dicat 
ecclesiis. et isaias: dominus addidit mihi auriculam. iste est alius 
homo, cui deus loquitur in occulto, qui clamat in corde credentis: abba,
 pater: et (ut frequenter exposuimus) quomodo corpus omnia membra, et 
sensus habet: ita animam quoque uniuersos et sensus, et membra habere, 
et inter caetera aures etiam: quas qui habuerit, non magnopere indigebit
 his auribus corporis ad christi euangelium cognoscendum. simul autem 
etiam illud attendite, quod hic spiritus absque ullo additamento sanctus
 intelligatur, quem ex dono dei consequimur, et non hominis de quo alibi
 scribitur: incorruptus spiritus est in omnibus. et: ipse spiritus 
testimonium reddit spiritui nostro. et in alio loco: nemo scit ea quae 
in homine sunt, nisi spiritus hominis qui est in eo. et in daniele: 
benedicite, spiritus et animae iustorum, dominum.
</p><p>"sic stulti estis, ut cum spiritu coeperitis, nunc carne 
consummemini?" si sanctum spiritum acceperant galatae, quomodo stulti 
erant? uerum statim soluitur, coepisse quidem eos spiritum, sed cum 
carne consummarentur, spiritum ab eis fuisse sublatum. unde sine causa 
passi sunt tanta quae passi sunt. quod ne sibi post peccatum eueniret, 
dauid precatur, dicens: spiritum sanctum tuum ne auferas a me. 
diligenter attendite quod qui scripturas iuxta litteram sequitur, 
consummari carne dicatur. quamobrem illud quod ad corinthios scriptum 
est: in carne uiuentes, non iuxta carnem militamus, melius sic intelligi
 potest, ut hi militare dicantur in carne, qui uetus testamentum 
humiliter edisserunt. qui uero sequuntur intelligentiam spiritualem, 
sint quidem in carne, quia eamdem habeant litteram quam iudaei, sed non 
iuxta carnem militent, a carne ad spiritum transcendentes.
quando uideritis eum qui primum credit ex gentibus, et ad christi 
aratrum mittit manum, praeuio aliquo doctore prudente, sic per legis 
iter ad euangelium pergere, ut omnia illa quae ibi scripta sunt, de 
sabbato, de azymis, de circumcisione, de uictimis, digne deo intelligat,
 et deinceps post euangelii lectionem a iudaeo aliquo aut iudaeorum 
socio persuaderi, ut umbras et allegoriae nubila derelinquens, sic 
scripturas interpretetur, ut scriptae sunt: de hoc potestis dicere: sic 
stultus es, ut cum spiritu coeperis, nunc carne consummeris?
</p><p>"tanta passi estis sine causa, si tamen sine causa". consideremus
 infelices iudaeos, quanta superstitione et obseruationis labore uiuant 
inter caeteras nationes, dicentes, ne tetigeris, ne gustaueris, ne 
attrectaueris, et probabimus uerum esse quod dicitur: tanta passi estis 
sine causa; sed non statim ad eos sententia temperatur, et dubia fit, si
 tamen sine causa: quia de his dicitur, qui possunt post legem ad 
euangelium reuerti. melius autem sic intelligi potest, quod primum 
credentes galatae in crucifixum, et a iudaeis, et a gentibus opprobria 
multa perpessi sint, persecutiones non minimas sustinuerint. quas 
frustra arguuntur fuisse perpessi, si a gratia christi recedant, propter
 quam tanta perpessi sunt. simul et illa spes, quod quicunque ob christi
 fidem laborauerit, et postea lapsus fuerit in peccatum, sicut priora 
sine causa dicitur passus fuisse dum peccat, sic rursum non perdat ea, 
si ad pristinam fidem et ad antiquum studium reuertatur. aliter: si 
circumcisionem, inquit, putatis sequendam esse post gratiam: ergo usque 
ad praesens tempus sine circumcisione uiuentes, omnia quae passi estis, 
in irritum sunt deducta. quae quidem mihi uidemini non frustra 
sustinuisse, qui scio legem post euangelium non ualere. uel certe sic: 
non leue erat damnum, si circumcisionem sequentes, tantum pristinum 
fidei perdidissetis laborem: nunc uero ad hoc detrimentum etiam 
praeuaricationis poena sociatur, ut et praeterita sine causa perpessi 
sitis, et in futuro cruciemini. quidam coactius ita intelligunt: 
considerate pristinam gratiae libertatem et praesentis onera 
obseruationis in lege, et uidebitis quam multa casso studio feceritis: 
licet non penitus fructus erroris istius desperandus sit, dum zelo dei 
ad hoc ipsum estis adducti. ignorantibus enim concedi uenia potest, si 
ad meliora conuersi, scientiam in uobis doceatis fluctuasse, non 
studium.
</p><p>"qui ergo tribuit uobis spiritum, et operatur uirtutes in uobis, 
ex operibus legis, an ex auditu fidei?" tribuit, hoc est administrat, 
praesentis temporis est legendum; ut ostendatur per singulas horas atque
 momenta semper dignis sanctum spiritum ministrari; et quanto quis in 
dei opere et amore profecerit, tanto magis sancti spiritus in se habere 
uirtutes, quas auditus fidei, et non legis opera consummant. non quo 
legis opera contemnenda sint, et absque eis simplex fides appetenda; sed
 quo ipsa opera fide christi adornentur. scita est enim sapientis uiri 
illa sententia, "non fidelem uiuere ex iustitia, sed iustum ex fide". 
simul ostenditur galatas, accepto post fidem sancto spiritu, dona 
habuisse uirtutum id est, prophetiam, genera linguarum, morborum 
curationes, et caetera, quae ad corinthios in donis spiritualibus 
enumerantur. et tamen post tanta (quia forsitan gratiam discernendorum 
spirituum non habebant) a falsis doctoribus irretiti sunt. obseruandum 
etiam, quod operari uirtutes dicantur in his qui non tenent euangelii 
ueritatem: sicut in illis qui dominum non sequentes, in nomine eius 
signa faciebant, ioanne uel maxime conquerente praeceptor, uidimus 
quemdam in nomine tuo eiicientem daemonia, et prohibuimus eum, quia non 
sequitur nobis cum. hoc aduersum haereticos, qui probationem fidei suae 
ex eo si signum aliquod fecerint, arbitrantur. qui cum manducauerint et 
biberint in nomine domini (habent quippe et ipsi altare sacrilegum), et 
signa multa, inuocato saluatore, fecisse se iactent, in die iudicii 
merebuntur audire: non noui uos, discedite a me qui operamini 
iniquitatem.
</p><p>"sicut abraham credidit deo, et reputatum est illi ad iustitiam".
 ab hoc loco usque ad eum ubi scribitur: qui ex fide sunt, benedicentur 
cum fideli abraham, marcion de suo apostolo erasit. sed quid profuit hoc
 tulisse, cum caetera quae reliquit, insaniae eius aduersa sint? 
credidit autem abraham deo, exiens de patria sua in terram quam 
nesciebat: saram nonagenariam, et sterilem confidens esse parituram; et 
audita repromissione dei, quod in isaac uocaretur semen eius, ipsum 
isaac offerens uictimam, et tamen de domini repromissione non dubitans. 
recte tali reputatur fides ad iustitiam, qui legis opera supergressus, 
deum non metu, sed dilectione promeruerit. "cognoscitis ergo, quia qui 
ex fide sunt, hi filii sunt abraham". plenius de hoc in epistola ad 
romanos disputat, quod fides reputata sit abrahae ad iustitiam, non in 
circumcisione, sed in praeputio. et diligenter obseruans, docet eos 
filios esse abrahae, quicunque hac mente crediderunt, qua incircumcisus 
credidit abraham, qui exsultauit ut uideret diem domini, et uidit, et 
laetatus est. unde et ad infideles iudaeos dicitur: si filii essetis 
abrahae, opera abrahae faceretis. quae autem alia (illo in tempore cum 
haec dicebantur) ab eis opera dominus expetebat, nisi credulitatem in 
filium dei, quem pater miserat loquentem: qui credit in me, non credit 
in me, sed in eum qui me misit?
unde et in alio loco de generis sibi antiquitate, et nobilitate 
plaudentibus respondetur: et ne dixeritis, quia patrem habemus abraham. 
potest enim deus de lapidibus istis suscitare filios abraham. lapides 
ibi nemo ambigit dura significari corda gentilium, quae mollita sunt 
postea, et fidei recepere signaculum. uirtutes abraham in quibus ante 
circumcisionem deo placuit, diligens lector enumera, et quoscunque in 
simili opere repereris, dicito filios esse abraham, iustificati in 
praeputio, qui circumcisionem non ob meritum operum, sed in signum fidei
 prioris accepit. quia enim ex semine eius erat christus oriundus (in 
quo uniuersarum gentium fuerat benedictio repromissa, et ab abraham 
usque ad christum multa erant saecula transitura), prouidens deus, ne 
soboles dilecti abrahae caeteris nationibus miscerentur, et paulatim 
familia eius fieret incerta, gregem israeliticum quodam circumcisionis 
cauterio denotauit, ut uiuentes inter aegyptios, inter assyrios, 
babylonios atque chaldaeos, hoc signaculo distinguerentur. denique per 
quadraginta annos in eremo nullus est circumcisus: soli quippe sine 
gentis alterius admistione uiuebant: statim ut iordanis ripam 
transgressus est populus, et in palaestinae terram iudaeum se examen 
infudit, circumcisio necessaria futuro ex commistione gentium prouidit 
errori. quod autem a iesu duce, secundo scribitur populus circumcisus, 
significat et in eremo cessasse circumcisionem, quae in aegypto 
rationabiliter exercebatur; et a domino iesu christo spirituali 
circumcisione credentes esse mundandos.
</p><p>"prouidens autem scriptura, quia ex fide iustificat gentes deum, 
praenuntiauit abrahae, quia benedicentur in te omnes gentes. igitur qui 
ex fide sunt, benedicentur cum fideli abraham". non quo ipsa scriptura, 
atramentum uidelicet et membranae, quae insensibiles sunt, possint 
futura praenoscere; sed quo spiritus sanctus, et sensus, qui in littera 
latet, multis post saeculis uentura praedixerint. porro exemplum quod de
 genesi sumptum est, ita in proprio uolumine continetur: et benedicentur
 in semine tuo omnes gentes terrae. quod apostolus super christo 
interpretatus, ait: non est scriptum, et seminibus, quasi in multis: sed
 quasi in uno, et semini tuo, qui est christus. hoc autem in omnibus 
pene testimoniis, quae de ueteribus libris in nouo assumpta sunt 
testamento, obseruare debemus, quod memoriae crediderint euangelistae 
uel apostoli; et tantum sensu explicato, saepe ordinem commutauerunt, 
nonnunquam uel detraxerint uerba uel addiderint. nulli uero dubium quod 
in isaac et iacob, siue in duodecim patriarchis, et caeteris qui de 
abraham stirpe descendunt, non fuerint benedictae uniuersae nationes; 
sed in christo iesu, per quem omnes gentes laudant deum, et benedicitur 
nouum nomen super terram. potest autem intelligi apostolus et de alio 
geneseos loco exemplum seminis usurpasse, ubi scribitur: eduxit autem 
foras (haud dubium quin abraham) deus, et dixit ei: aspice in coelum et 
numera stellas, si poteris dinumerare eas. et ait illi: sic erit semen 
tuum: et credidit abraham deo, et reputatum est ei ad iustitiam. 
quicunque igitur credunt, benedicentur cum fideli abraham, qui ob 
egregiam in deum fidem prius in eum credidisse narratur. sicut enos ob 
principalem in deum spem, et inter caeteros eminentem, sperasse 
scribitur inuocare dominum deum. non quo et abel de quo dominus ait: uox
 sanguinis fratris tui clamat ad me; et caeteri deinceps, deum non 
sperauerint inuocare; sed quo ex ea parte unusquisque appelletur, quam 
uel maxime habet.
</p><h3 align="center"><a name="TOC-LIBER-2"></a>LIBER 2</h3>
<p>quod in primo commentariorum ad galatas libro, cum de gentium 
proprietatibus disputarem, intactum reliqueram, nunc in secundo 
reddendum uidetur: qui sint galatae, uel quo, et unde transierint. utrum
 indigenas eos fuderit, an aduenas quam nunc incolunt, terra susceperit:
 et utrum linguam connubio perdiderint, an et nouam didicerint, et non 
amiserint suam. marcus uarro, cunctarum antiquitatum diligentissimus 
perscrutator, et caeteri qui eum imitati sunt, multa super hac gente, et
 digna memoria tradiderunt. sed quia nobis propositum est, incircumcisos
 homines non introducere in templum dei (et ut simpliciter fatear, multi
 iam anni sunt quod haec legere desiuimus), lactantii nostri quae in 
tertio ad probum uolumine de hac gente opinatus sit, uerba ponemus: 
"galli, inquit, antiquitus a candore corporis galatae nuncupabantur; et 
sibylla sic eos appellat. quod significare uoluit poeta, cum ait: tum 
lactea colla auro innectuntur: cum posset dicere, candida. hinc utique 
galatia prouincia, in quam galli aliquando uenientes, cum graecis se 
miscuerunt. unde primum ea regio gallograecia, post galatia nominata 
est". nec mirum si hoc ille de galatis dixerit, et occidentales populos,
 tantis in medio terrarum spatiis praetermissis, in orientis plaga 
consedisse memorauit: cum constet orientis contra et graeciae examina, 
ad occidentis ultima peruenisse. massiliam phocaei condiderunt: quos ait
 uarro trilingues esse, quod et graece loquantur, et latine, et gallice.
 oppidum rhoda, coloni rhodiorum locauerunt: unde amnis rhodanus nomen 
accepit. praetermitto carthaginis conditores tyrios, et agenoris urbem; 
praetereo thebas liberi, quas in africa condidit: quae ciuitas nunc 
thebestis dicitur.
relinquo eam partem libyae, quae graecis urbibus plena est. ad hispanias
 transgredior: nonne saguntum graecis ex insula zacyntho profecti 
condiderunt: et oppidum tartesson, quod nunc uocatur carteia, iones 
graeci homines locasse referuntur? montes quoque hispaniarum, calpe, 
idrus, pyrene: item insulae aphrodisiades, et gymnesiae, quae uocantur 
baleares, nonne graeci sermonis indicia demonstrant? ipsa italia a 
graecis populis occupata, maior quondam graecia uocabatur. certe quod 
negari non potest, romani de aeneae asiani hominis stirpe generati sunt.
 ex quo euenit, ut et in occidente graeci saepe acuminis reperiantur 
ingenia, et in oriente stoliditatem barbaram redoleant. nec hoc dicimus,
 quod non e regione utrobique diuersa nascantur: sed quod ex magna parte
 etiam caetera quae non sunt similia, nuncupentur. itaque non mirum est 
stultos, et ad intelligentiam tardiores galatas appellatos; cum et 
hilarius latinae eloquentiae rhodanus, gallus ipse et pictauis genitus, 
in hymnorum carmine gallos indociles uocet. et quod nunc oratorum 
fertiles sunt, non tam ad regionis diligentiam, quam ad rhetoricorum 
clamorem pertinet: maxime cum aquitania graeca se iactet origine: et 
galatae non de illa parte terrarum, sed de ferocioribus gallis sint 
profecti. uultis scire, o paula et eustochium, quomodo apostolus 
unamquamque prouinciam suis proprietatibus denotarit? usque hodie eadem 
uel uirtutum uestigia permanent, uel errorum. romanae plebis laudatur 
fides. ubi alibi tanto studio et frequentia, ad ecclesias et ad martyrum
 sepulcra concurritur? ubi sic ad similitudinem coelestis tonitrui amen 
reboat, et uacua idolorum templa quatiuntur? non quod aliam habeant 
romani fidem, nisi hanc quam omnes christi ecclesiae; sed quod deuotio 
in eis maior sit, et simplicitas ad credendum. rursum facilitatis et 
superbiae arguuntur. facilitatis, ut ibi: rogo uos, fratres, ut 
obseruetis eos qui dissensiones et offendicula, praeter doctrinam quam 
uos didicistis, faciunt: et declinate ab illis: huiusmodi enim christo 
domino non seruiunt, sed suo uentri: et per dulces sermones et 
benedictiones seducunt corda innocentium. uestra enim obedientia in 
omnem locum peruulgata est. gaudeo igitur in uobis: et uolo uos 
sapientes esse in bono, et simplices in malo. superbiae uero: noli altum
 sapere, sed time. et: nolo uos ignorare, fratres, mysterium hoc, ut non
 sitis ipsi uobis sapientes. et in sequentibus: dico enim per gratiam 
quae data est mihi, omnibus qui sunt inter uos: non plus sapere quam 
oportet sapere; sed sapere ad sobrietatem. et apertius: gaudere cum 
gaudentibus, flere cum flentibus. idipsum inuicem sentientes. non alta 
sapientes, sed humilibus consentientes, nolite esse prudentes apud 
uosmetipsos. corinthios quoque notat quod mulieres eorum intecto capite 
sint, et uiri comam nutriant: et indifferenter uescantur in templis; et 
inflati sapientia saeculari, resurrectionem carnis negent. haec ex parte
 usque hodie permanere, non potest dubitare, qui achaiam uiderit 
macedones in charitate laudantur, et hospitalitate ac susceptione 
fratrum. unde ad eos scribitur: de charitate autem fraternitatis, non 
necesse habemus scribere uobis. ipsi enim uos a deo didicistis, ut 
diligatis inuicem. etenim facilis illud in omnes fratres in uniuersa 
macedonia.
sed reprehenduntur quod otiosi domos circumeant: et alienum exspectantes
 cibum, dum singulis placere desiderant, et huc illuc que discurrant, 
quid apud singulos agatur, enuntient. sequitur enim; rogamus autem uos, 
fratres, ut abundetis magis, et operam detis ut quieti sitis: ut et 
uestrum negotium agatis, et operemini manibus uestris sicut praecepimus 
uobis: ut et honeste ambuletis ad eos qui foris sunt, et nullius aliquid
 desideretis. quod ne quis putet officio magis docentis, quam uitio 
gentis admonitum, in secunda ad eosdem inculcat ac replicat, dicens: nam
 et cum essemus apud uos, hoc denuntiabamus uobis, quoniam si quis 
operari non uult, nec manducet. audiuimus enim inter uos quosdam 
ambulare inquiete, nihil operantes, sed curiose agentes. his autem qui 
eiusmodi sunt, denuntiamus et obsecramus in domino iesu christo, ut cum 
silentio operantes, suum panem manducent. longum est si uelim de 
apostolo, et de scripturis omnibus singularum gentium, uel uirtutes 
obseruare, uel uitia: cum ad haec ipsa quae diximus, inde deuoluti simus
 quod galatae stulti et uecordes pronuntiati sint. scit me cum qui uidit
 ancyram metropolim galatiae ciuitatem, quot nunc usque schismatibus 
dilacerata sit, quot dogmatum uarietatibus constuprata. omitto 
cataphrygas, ophitas, borboritas, et manichaeos; nota enim iam haec 
humanae calamitatis uocabula sunt. quis unquam passaloryncitas, et 
ascodrobos, et artotyritas, et caetera magis portenta quam nomina in 
aliqua parte romani orbis audiuit? antiquae stultitiae usque hodie 
manent uestigia. unum est quod inferimus, et promissum in exordio 
reddimus, galatas excepto sermone graeco, quo omnis oriens loquitur, 
propriam linguam eamdem pene habere quam treuiros, nec referre, si 
aliqua exinde corruperint, cum et afri phoenicum linguam nonnulla ex 
parte mutauerint, et ipsa latinitas et regionibus quotidie mutetur et 
tempore. sed iam ad propositum reuertamur.
</p><p>3:10 "quicumque enim ex operibus legis sunt, sub maledicto sunt. 
scriptum est enim: maledictus omnis qui non permanserit in omnibus quae 
scripta sunt in libro legis, ut faciat ea". hunc morem habeo, ut 
quotiescunque ab apostolis de ueteri instrumento aliquid sumitur, 
recurram ad originales libros, et diligenter inspiciam, quomodo in suis 
locis scripta sint. inueni itaque in deuteronomio hoc ipsum apud 
septuaginta interpretes ita positum: maledictus omnis homo qui non 
permanserit in omnibus, sermonibus legis huius, ut faciat illos: et 
dicet omnis populus, fiat. apud aquilam uero sic: maledictus qui non 
statuerit uerba legis huius, ut faciat ea: et dicet omnis populus uere. 
symmachus: maledictus qui non firmauerit sermones legis istius, ut 
faciat eos, et dicet omnis populus, amen. porro theodotio sic 
transtulit: maledictus qui non suscitauerit sermones legis huius, facere
 eos, et dicet omnis populus, amen. ex quo intelligimus, apostolum, ut 
in caeteris, sensum magis testimonii posuisse quam uerba: et incertum 
habemus, utrum septuaginta interpretes addiderint, omnis homo, et, in 
omnibus, an in ueteri hebraico ita fuerit, et postea a iudaeis deletum 
sit. in hanc me autem suspicionem illa res stimulat, quod uerbum, omnis,
 et in omnibus, quasi sensui suo necessarium, ad probandum illud, quod 
quicunque ex operibus legis sunt, sub maledicto sint, apostolus uir 
hebraeae peritiae, et in lege doctissimus, nunquam protulisset nisi in 
hebraeis uoluminibus haberetur. quam ob causam samaritanorum hebraea 
uolumina relegens, inuenti kol, quod interpretatur omnis, siue omnibus, 
scriptum esse, et cum septuaginta interpretibus concordare. frustra 
igitur illud tulerunt iudaei, ne uiderentur esse sub maledicto, si non 
possent omnia complere quae scripta sunt: cum antiquiores alterius 
quoque gentis litterae id positum fuisse testentur. quoniam autem nemo 
possit implere legem, et cuncta facere quae iussa sunt, at alibi 
testatur apostolus, dicens: quod enim erat impossibile legi, in quo 
infirmabatur per carnem: deus filium suum mittens in similitudinem 
carnis peccati, de peccato condemnauit peccatum in carne. quod si uerum 
est, potest nobis obiici: ergo et moyses, et isaias, et caeteri 
prophetae, qui sub operibus legis fuerunt, sub maledicto sunt? quod non 
timebit annuere, qui dicentem apostolum legerit: quia christus nos 
redemit de maledicto legis, factus pro nobis maledictum: et respondere 
unumquemque sanctorum suo tempore maledictionem factum esse pro populo. 
nec statim hoc tribuens et iustis uiris, uidebitur detrahere saluatori, 
quasi nihil praecipuum et excellens habuerit, factus pro nobis 
maledictum, cum et caeteri pro aliis maledictum facti sint. nemo enim 
illorum quamuis factus fuerit ipse maledictio, de maledicto quempiam 
liberauit, absque solo domino iesu christo, qui pretioso sanguine suo, 
et nos omnes, et ipsos, moysen dico et aaron, prophetas que cunctos et 
patriarchas, de maledicto legis redemit. nec hoc ex meo sensu dictum 
putetis, scriptura testis est: quia christus gratia dei, siue ut in 
quibusdam exemplaribus legitur, absque deo, pro omnibus mortuus est. si 
autem pro omnibus, et pro moyse, et pro uniuersis prophetis, e quibus 
nullus potuit delere chirographum uetus, quod aduersum nos scriptum erat
 et affigere illud cruci.
omnes peccauerunt, et indigent gloria (id est gratia) dei. ecclesiaste 
quoque hanc firmante sententiam: homo non est iustus in terra, qui 
faciat bonum et non peccat. denique et inferius apostoli dictum 
manifeste docet, nec moysen, nec illustrem aliquem de antiquis uirum, 
apud deum iustificari potuisse per legem. sequitur enim: "quoniam autem 
in lege nemo iustificatur apud deum, manifestum est, quia iustus ex fide
 uiuit. lex autem non est ex fide, sed qui fecerit ea, uiuet in illis". 
exemplum quo probatur iustus ex fide uiuere, et non ex operibus, de 
habacuc tulit, quod ita septuaginta interpretes ediderunt: iustus autem 
ex fide mea uiuit. aquila et theodotio: iustus autem ex fide eius uiuit,
 id est dei. considerandum itaque quia non dixerit, homo aut uir ex fide
 uiuit, ne occasionem tribueret ad uirtutum opera contemnenda; sed, 
iustus ex fide uiuit: ut quicunque fidelis esset, et per fidem uicturus,
 non aliter posset ad fidem uenire, uel in ea uiuere, nisi prius iustus 
fuisset, et puritate uitae quibusdam ad fidem gradibus ascendisset. 
potest ergo fieri, ut sit aliquis iustus, et tamen non uiuat absque fide
 christi. si legenti scrupulus commouetur, pauli uerba suscipiat, in 
quibus de se ait secundum iustitiam, quae in lege est, sine 
reprehensione. erat igitur paulus tunc iustus in lege, sed necdum uiuere
 poterat, quia non habebat in se christum loquentem: ego sum uita. in 
quem credens postea coepit et uiuere. faciamus et nos aliquid simile 
huic quod dicitur, iustus ex fide uiuit: et dicamus: castus ex fide 
uiuit, sapiens ex fide uiuit, fortis ex fide uiuit, et a caeteris 
uirtutum partibus uicinam sententiam proferamus aduersum eos, qui in 
christum non credentes, fortes et sapientes, temperantes se putant esse,
 uel iustos: ut sciant nullum absque christo uiuere, sine quo omnis 
uirtus in uitio est. potest praesens testimonium et sic legi: quia 
iustus ex fide, ut deinceps inferatur, uiuit. quod autem ait: lex non 
est ex fide, sed qui fecerit ea, uiuet in illis, manifestissime 
demonstratur non simplicem dici uitam, sed eam quae referatur ad 
aliquid. iustus quippe ex fide uiuit: et non additur, in his, siue in 
illis. uiuens autem in lege qui fecerit ea, uiuit in illis, hoc est, in 
his quae fecit, quae putauit bona: mercedem laboris sui habens ea tantum
 opera quae fecit, siue longitudinem uitae (ut iudaei putant), siue 
declinationem, poenae per quam transgressor legis occiditur. uiuere 
autem in illis, non putemus apostoli uerba esse, sed ezechielis 
prophetae, qui ait: et eduxi eos in desertum, et dedi eis praecepta mea,
 et iustificationes meas demonstraui eis, quas faciet homo, et uiuet in 
eis. qui cum illos qui in praeceptis et iustificationibus ambulassent, 
uiuere dixisset, adiecit: et dedi eis praecepta non bona, et 
iustificationes in quibus non uiuerent in eis. quanta in uerbis 
consideratio! ubi dixit: dedi eis praecepta et iustificationes in quibus
 uiuerent in eis, non adiunxit bona. ubi uero posuit, in quibus non 
uiuerent in eis, addidit: et ego dedi eis praecepta non bona, et 
iustificationes in quibus non uiuerent in eis. sed haec plenius in 
ezechiele; nunc ad ordinem epistolae reuertamur.
</p><p>"christus nos redemit de maledicto legis, factus pro nobis 
maledictum". subrepit in hoc loco marcion de potestate creatoris, quem 
sanguinarium, crudelem infamat et uindicem, asserens nos redemptos esse 
per christum, qui alterius boni dei filius sit. qui si intelligeret quo 
differunt emere, et redimere (quia qui emit, alienum emit; qui autem 
redimit, id emit proprie quod suum fuit, et suum esse desiuit) nunquam 
scripturarum uerba simplicia in calumniam sui dogmatis detorqueret. 
redemit ergo nos christus de maledicto legis, quod peccantibus 
constitutum est, quos ipse increpat per prophetam, dicens: ecce peccatis
 uestris uenditi estis, et in iniquitatibus uestris dimisi matrem 
uestram. et apostolus hoc ipsum replicat, dicens: ego autem carnalis 
sum, uenundatus sub peccato. maledicta quoque legis quae in leuitico et 
deuteronomio scripta sunt, non deo auctore complentur, sed prophetico 
spiritu his qui peccaturi erant, ea quae eis uentura sunt, nuntiantur. 
quod si apostoli uoluerit nos testimonio coarctare dicentis: quicunque 
ex operibus legis sunt, sub maledicto sunt: scriptum est enim: 
maledictus omnis qui non permanserit in omnibus quae scripta sunt in 
libro legis, ut faciat ea, et asserere omnes qui sub lege fuerint, 
fuisse maledictos, interrogemus eum, utrum hi qui sub euangelio christi 
sunt, et eius praecepta non faciunt, maledicti sint, an non. si 
maledictos dixerit, id habebit in euangelio, quod nos habemus in lege.
si maledictos negauerit, frustra ergo euangelii praecepta sint posita, 
et absque mercede erunt hi qui illa compleuerint. soluitur itaque 
utrumque hoc modo: quomodo christus iesus ex maledicto nos legis 
liberauit, factus pro nobis maledictum: ita de maledicto quoque 
euangelii quod statutum est super eos qui eius praecepta non fecerint, 
eruit nos, factus pro nobis ipse maledictum, sciens talenti quoque 
minimam non dimittere portionem, et nouissimum exigere quadrantem.
</p><p>"quia scriptum est: maledictus omnis qui pendet in ligno: ut in 
gentibus benedictio abrahae fieret in christo iesu, ut pollicitationem 
spiritus accipiamus per fidem". antequam de sensu et uerbis apostoli 
disputemus, iustum uidetur deuteronomii testimonium, de quo et apostolus
 haec sumpsit, paucis replicare, et componere illud caeteris 
editionibus. septuaginta ergo interpretes ita hunc locum transtulere: 
"si autem fuerit in aliquo peccatum et iudicium mortis, et mortuus 
fuerit, suspenderitis eum in ligno, non dormiet corpus illius super 
lignum, sed sepelientes sepelietis eum in die illa; quia maledictus a 
deo omnis qui pendent in ligno: et non contaminabis terram tuam quam 
dominus deus tuus dabit tibi in haereditatem". aquila: "et cum fuerit in
 uiro peccatum in iudicium mortis, et occisus fuerit, et suspenderis eum
 super lignum, non commorabitur morticinium eius super lignum, sed 
sepeliens sepelies eum in die illa, quia maledictio dei est, qui 
suspensus est: et non contaminabis humum tuam quam dominus deus tuus 
dabit tibi haereditatem". symmachus: "si autem fuerit homini peccatum ad
 iudicium mortis, et occisus fuerit, et suspenderis eum super lignum, 
non pernoctabit cadauer ipsius super lignum sed sepultura sepelies eum 
in die ipsa, quia propter blasphemiam dei suspensus est et non 
contaminabis terram tuam quam dominus deus tuus dabit tibi ad 
haereditatem". theodotio: "et quia erit in uiro peccatum in iudicium 
mortis, et morietur, et suspendes eum in ligno, non dormiet morticinium 
eius super lignum, quia sepultura sepelies eum in die ipsa, quia 
maledictio dei est suspensus: et non contaminabis adama tuam quam 
dominus deus tuus dederit tibi haereditatem". porro adama terra siue 
humus lingua hebraea appellatur. in eo autem loco ubi aquila et 
theodotio similiter transtulerunt, dicentes: quia maledictio dei est 
suspensus, in hebraeo ita ponitur ki klalath eloim thalui. haec uerba 
ebion ille haeresiarches semichristianus, et semiiudaeus ita 
interpretatus est, hoti~g hubris~g theou~g ho~g kremamenos~g, id est, 
quia iniuria dei est suspensus. memini me in altercatione iasonis et 
papisci, quae graeco sermone conscripta est, ita reperisse: loidoria~g 
theou~g ho~g kremamenos~g, id est, maledictio dei qui appensus est. 
dicebat mihi hebraeus qui me in scripturis aliqua ex parte instituit, 
quod possit et ita legi: quia contumeliose deus suspensus est. haec 
idcirco congessimus, quia famosissima quaestio est, et nobis soleat a 
iudaeis pro infamia obiici, quod saluator noster et dominus sub dei 
fuerit maledicto. primum igitur intuendum est, quod non quicunque in 
ligno pependerit maledictus sit apud deum, sed qui peccauerit, et 
propter scelus morti fuerit adiudicatus sublatus que in crucem non ideo 
maledictus quia crucifixus est, sed quia in talem inciderit reatum, ut 
meruerit crucifigi. deinde illud opponendum, quod inferius causa 
patibuli plenius exponatur, scriptura referente, ob maledictum et 
blasphemiam dei eum esse crucifixum. quod apertius symmachus transtulit,
 dicens: quia propter blasphemiam dei suspensus est. ad extremum 
interrogemus eos, si ananias et azarias et misael, nolentes adorare 
idolum nabuchodonosor, fuissent in ligno suspensi; eleazarus quoque 
nonagenarius sub antiocho rege syriae, et cum septem filiis gloriosa 
mater, utrum maledictos eos aestimaturi fuerint, an omni benedictione 
dignissimos? certe si crucem quam aman parauerat mardochaeo, non ipse 
pro suo merito conscendisset, puto mardochaeus in eam, non ut 
maledictus, sed ut uir sanctus ascenderet. his et caeteris similibus 
comprobatur illum esse maledictum, qui dignum facinus patibulo 
perpetrarit: non eum qui iniquitate iudicum, et inimicorum potentia, uel
 clamore uulgi, aut uirtutum inuidia, aut regis ira fuerit crucifixus. 
et naboth quondam, ad iezabel litteras, tota iezrael ciuitas morte 
damnauit; sed sanguis eius in typo christi, multa post saecula 
uindicatur, dicente domino ad osee: uoca nomen eius iezrael, quia adhuc 
modicum, et ulciscar sanguinem iezrael super domum iehu. haec aduersum 
iudaeos. caeterum ut ad nos redeat disputatio, scire non possum quare 
apostolus in eo quod scriptum est: maledictus a deo omnis qui pendet in 
ligno, uel subtraxerit aliquid uel addiderit. si enim semel auctoritatem
 septuaginta interpretum sequebatur, debuit, sicut ab illis editum est, 
et dei nomen adiungere. sin uero ut hebraeus ex hebraeis, id quod in sua
 lingua legerat, putabat esse uerissimum, nec omnis, nec in ligno, quae 
in hebraeo non habentur, assumere. ex quo mihi uidetur, aut ueteres 
hebraeorum libros aliter habuisse, quam nunc habent: aut apostolum (ut 
ante iam dixi) sensum scripturarum posuisse, non uerba: aut quod magis 
est aestimandum, post passionem christi, et in hebraeis, et in nostris 
codicibus ab aliquo dei nomen appositum, ut infamiam nobis inureret, qui
 in christum maledictum a deo credimus. audaci itaque pede ad hoc 
procedo certamen, ut ad libros prouocem, nullo loco scriptum, a deo 
quemquam esse maledictum, et ubicunque maledictio ponitur, nunquam dei 
nomen adiunctum. maledictus tu ab omnibus bestiis, dicitur ad serpentem.
 et ad adam: maledicta terra in operibus tuis. et ad cain: maledictus tu
 super terram.
et alibi: maledictus chanaan puer, famulus erit fratribus suis. necnon 
et in alio loco: maledictus furor eorum, quia audax, et ira eorum, quia 
dura. longum est si uniuersas maledictiones, quae in leuitico, et in 
deuteronomio, et in iesu naue, scribuntur, enumerem; et tamen in nulla 
earum dei nomen est additum: intantum ut etiam ipse satanas, cum de iob 
polliceretur, quod si grandibus pressus fuisset angustiis, blasphemaret,
 a meliori parte hoc significauerit, dicens: nisi te benedixerit in 
faciem. et in regnorum libris, naboth propterea lapidatus refertur: quia
 benedixerit deum et regem. nullum autem debet mouere quod christus pro 
nobis maledictum factus sit, quia et deus qui eum dicitur fecisse 
maledictum, ipse (cum nesciret christus peccatum) pro nobis eum peccatum
 fecit, et saluator de plenitudine patris exinaniuit se, formam serui 
accipiens: uita mortua est, et sapientia dei fatuitas est appellata, ut 
quod stultum erat dei sapientius fieret hominibus. et in sexagesimo 
octauo psalmo de se loquitur: deus, tu scis insipientiam meam, et 
delicta mea a te non sunt abscondita. iniuria itaque domini, nostra 
gloria est. ille mortuus est, ut nos uiueremus. ille descendit ad 
inferos, ut nos ascenderemus ad coelum. ille factus est stultitia, ut 
nos sapientia fieremus. ille se de plenitudine et de forma dei 
euacuauit, formam serui accipiens, ut in nobis habitaret plenitudo 
diuinitatis, et domini fieremus e seruis. ille pependit in ligno, ut 
peccatum quod commiseramus in ligno scientiae boni et mali, ligno 
deleret appensus. crux eius amaras aquas uertit in dulcem saporem, et 
securim perditam, in profundum que demersam, missa in fluenta iordanis 
leuauit ad postremum factus est ille maledictio, factus, inquam, non 
natus: ut benedictiones quae promissae fuerant abrahae, ipso auctore et 
praeuio transferrentur ad gentes, et spiritus repromissio per fidem 
illius compleretur in nobis: quam dupliciter debemus accipere, aut in 
uirtutum spiritualibus donis, aut in scripturarum intelligentia 
spirituali.
</p><p>"fratres, secundum hominem dico: tamen hominis testamentum 
confirmatum nemo spernit aut superordinat: abrahae dictae sunt 
repromissiones, et semini eius. non dicit, et seminibus, quasi in 
multis, sed quasi in uno, et semini tuo, qui est christus. hoc autem 
dico testamentum confirmatum a deo, quae post quadringentos et triginta 
annos facta est lex, non irritum facit ad euacuandam repromissionem, 
quia si ex lege haereditas, iam non ex promissione. abrahae autem per 
promissionem donauit deus". apostolus, qui omnibus omnia factus est, ut 
omnes lucrifaceret, debitor graecis ac barbaris, sapientibus et 
insipientibus, galatis quoque quos paulo ante stultos dixerat, factus 
est stultus. non enim ad eos his usus est argumentis quibus ad romanos, 
sed simplicioribus; et quae stulti possent intelligere, et pene de 
triuio. quod ne uideretur imperitia et non arte fecisse, prudentem 
placat ante lectorem, et quae dicturus est, temperat praefatione 
praemissa: fratres, secundum hominem dico. quod enim dicturus sum, non 
dico secundum deum: non dico secundum reconditam sapientiam, et eos qui 
solido possunt uesci cibo, sed secundum eos qui ob teneritudinem 
stomachi lacteo rore pascuntur, et nequaquam ualent audire quae grandia 
sunt. unde et ad corinthios in quibus audiebatur fornicatio, et talis 
fornicatio quae ne inter gentes quidem, ait: ego dico, et non dominus. 
et ad eosdem in secunda: quod loquar, non secundum dominum loquor, sed 
quasi in insipientia. putant aliqui quod de testamento hominis, et de 
testatoris morte, et caeteris humanae similitudinis disputaturus 
exemplis dixerit: fratres, secundum hominem dico: mihi autem uidetur, et
 propter hoc quidem quod illi arbitrantur, sed maxime propter illud quod
 sequitur esse praemissum, id est: non dicit, et seminibus, quasi in 
multis, sed quasi in uno, et semini tuo, qui est christus. omnes 
scripturas sensu ac memoria peragrans, nunquam plurali numero semina 
scripta reperi, sed siue in bonam partem, siue in malam, semper in 
singulari numero. necnon et illud quod infert: hoc autem dico 
testamentum confirmatum a deo, si quis diligenter hebraea uolumina, et 
caeteras editiones cum septuaginta interpretum translatione contulerit, 
inueniet ubi testamentum scriptum est, non testamentum sonare, sed 
pactum, quod hebraeo sermone dicitur berith. unde manifestum est, id 
fecisse apostolum quod promisit, nec reconditis ad galatas usum esse 
sensibus, sed quotidianis, et uilibus, et quae possent (nisi 
praemisisset, secundum hominem dico) prudentibus displicere. supputandi 
in hoc loco anni ab eo tempore quo dominus ad abraham locutus est, 
dicens: et in semine tuo benedicentur omnes gentes, usque ad 
legislatorem moysen: utrum quadringenti triginta sint, uel quomodo in 
genesi ipsi abrahae dominus polliceatur, quod post quadringentos annos 
de terra seruitutis filii eius exituri sint. non enim parua res est, et a
 multis quaesita, nescio an ab aliquo sit inuenta. illud etiam quod in 
eodem libro de thamar et duobus eius paruulis legitur, quod scilicet 
primus qui dicitur zara, miserit manum suam, et obstetrix ligauerit ei 
coccinum, et dehinc illo manum intrinsecus retrahente, manum posterior, 
qui phares uocatur, porrexerit, praesenti loco congruit, quod ostenderit
 israel in legis opere manum suam, et eam prophetarum, et ipsius 
saluatoris pollutam cruore contraxerit.
postea uero proruperit populus gentium, propter quem dicitur saepius 
esse destructa, et medius paries qui inter iudaeos et gentiles fuerat 
dissipatus, ut fieret unus grex et unus pastor, et esset gloria, et 
honor, et pax omni operanti bonum, iudaeo primum et graeco. simplex 
autem sensus qui in hoc loco texitur, hanc uim habet, ut doceat 
apostolus, non posse per legem, quae postea data est, repromissiones 
quae ante factae sunt ad abraham destrui, et posteriora prioribus 
praeiudicare, cum repromissionem ad abraham ante quadringentos triginta 
annos datae sint, quod benedicerentur in illo uniuersae nationes. legis 
autem obseruatio, quod qui fecisset eam, uiueret in ea, post 
quadringentos triginta annos moysi data sit in monte sina. econtrario 
hic dici poterat: quid ergo necesse fuit legem post tantum tempus 
repromissionis dari, cum et data lege, suspicio destructae sponsionis 
potuerit oboriri, et manente repromissione non profutura lex data sit? 
quam praeuidens apostolus quaestionem, in sequentibus ipse sibi proponit
 et explicat, dicens:
</p><p>"quid igitur? lex propter transgressiones posita est, donec 
ueniret semen cui promissum erat: ordinata per angelos in manu 
mediatoris, mediator autem unius non est, deus autem unus est". quia 
manente repromissione, quae facta fuerat ad abraham, lex postea data per
 moysen frustra uidebatur illata, cur data sit explicat: propter 
transgressiones, inquit. post offensam enim in eremo populi, post 
adoratum uitulum, et murmur in dominum, lex transgressiones, prohibitura
 successit. iusto quippe lex non est posita, iniquis autem et non 
subiectis, impiis et peccatoribus; et ut altius repetam, post 
idololatriam, cui in aegypto fuerant mancipati, ita ut deum patrum 
suorum obliuiscerentur, et deinceps dicerent: isti sunt dii tui, israel,
 qui eduxerunt te de terra aegypti, ritus colendi deum et delinquentium 
poena sancita est in manu mediatoris christi iesu, quia omnia per ipsum 
facta sunt, et sine ipso factum est nihil: non solum coelum, terra, mare
 et uniuersa quae cernimus, sed etiam illa quae per moysen duro populo 
quasi iugum legis imposita sunt. scribitur et ad timotheum: unus enim 
deus, unus et mediator dei et hominum, homo christus iesus. postquam ob 
nostram salutem de uirginis utero dignatus est nasci mediator dei et 
hominum homo christus iesus, sequester est dictus. antequam uero humanum
 corpus assumeret, et esset apud patrem in principio deus uerbum, ad 
omnes sanctos ad quos factus est sermo dei, enoch uidelicet, noe, 
abraham, isaac, et iacob, et postea moysen et cunctos prophetas, quos 
scriptura commemorat, sine additamento hominis, quem necdum assumpserat,
 mediator tantummodo nuncupatur. quod autem ait: lex ordinata per 
angelos, hoc uult intelligi, quod in omni ueteri testamento, ubi angelus
 primum uisus refertur, et postea quasi deus loquens indicitur: angelus 
quidem uere ex ministris pluribus quicunque sit uisus, sed in illo 
mediator loquatur qui dicat: ego sum deus abraham, deus isaac, et deus 
iacob. nec mirum si deus loquatur in angelis, cum etiam per angelos qui 
in hominibus sunt, loquatur deus in prophetis, dicente zacharia: et ait 
angelus qui loquebatur in me; ac deinceps inferente: haec dicit dominus 
omnipotens. neque enim angelus qui esse dictus fuerat in propheta, ex 
sua persona audebat loqui: haec dicit dominus omnipotens. manum 
mediatoris, potentiam et uirtutem eius debemus accipere. qui cum 
secundum deum, unum sit ipse cum patre, secundum mediatoris officium 
alius ab eo intelligitur. quia uero lectionis ordo confusus est, et 
hyperbato perturbatur, sic nobis reddendus uidetur: lex posita est per 
angelos in manu mediatoris, propter transgressiones ordinata per 
angelos, donec ueniret semen cui repromissum erat. semen autem haud 
dubium quin christum significet, qui ex matthaei quoque principio 
comprobatur esse filius abraham. scriptura referente: liber generationis
 iesu christi filii dauid, filii abraham.
</p><p>"lex ergo aduersus promissa dei? absit. si enim data esset lex 
quae posset uiuificare, uere ex lege esset iustitia. sed conclusit 
scriptura omnia sub peccato, ut promissio ex fide iesu christi daretur 
credentibus. prius autem quam ueniret fides, sub lege custodiebamur, 
conclusi in eam fidem quae reuelanda erat". sicut mediator dei et 
hominum, inter dantem et accipientem legem medius fuit: ita ex ipsa, 
quae post repromissionem data, inter repromissionem et completionem eius
 media subrepsit. quae non idcirco arbitranda est promissionem 
excludere, quia postea subsecuta eam, quae prius fuit, uidetur abolere; 
sed ex eo quod non potuit uiuificare, nec id tribuere quod repromissio 
prima pollicita est, manifestum est in custodiam eam repromissionis, non
 in subuersionem datam. si enim data esset lex quae posset praestare 
uitam, et id quod repromissio spoponderat exhibere, uere promissio per 
legem putaretur exclusa. nunc autem propter transgressiones, ut supra 
diximus, posita, magis arguit eos peccatores, quibus post repromissionem
 in custodiam, et, ut ita dicam, in carcerem data est, ut quia per 
arbitrii libertatem noluerant innocentes exspectare promissum, legalibus
 uinculis praepediti, et in seruitutem mandatorum redacti, custodierunt 
in aduentum futurae in christo fidei, quae finem repromissionis 
afferret. nec uero aestimandum scripturam auctorem esse peccati, quia 
omnia sub peccato conclusisse dicatur, cum mandatum quod ex iure 
praecipitur, ostendat potius arguat que peccatum, quam sit causa 
peccati. quomodo et iudex non est auctor sceleris, nequam homines 
uinciendo: sed concludit eos, et nocentes sententiae suae auctoritate 
pronuntiat, ut debitos poenae indulgentia postea si uoluerit, 
principalis absoluat.
</p><p>"itaque lex paedagogus noster fuit in christo, ut ex fide 
iustificaremur. at ubi uenit fides, iam non sub paedagogo sumus. omnes 
enim filii dei estis per fidem, quae est in christo iesu". paedagogus 
paruulis assignatur, ut lasciuiens refrenetur aetas, et prona in uitia 
corda teneantur, dum tenera studiis eruditur infantia, et ad maiores 
philosophiae ac regendae reipublicae disciplinas, metu poenae coercita 
praeparatur. non tamen paedagogus magister et pater est, nec 
haereditatem et scientiam paedagogi is qui eruditur, exspectat; sed 
alienum custodit filium paedagogus, ab eo postquam ille ad legitimum 
capiendae haereditatis tempus aduenerit, recessurus. denique et nomen 
paedagogi hoc ipsum sonat, et est compositum ab eo quod pueros agat, id 
est ductet. itaque et moysi lex, populo lasciuienti, ad instar paedagogi
 seuerioris apposita est, ut custodiret eos, et futurae fidei 
praepararet, quae postquam uenit, et credidimus in christum, iam non 
sumus sub paedagogo, tutor a nobis curator que discedunt, et legitimum 
aetatis tempus ineuntes, ueri dei filii nominamur, cui nos generat non 
lex abolita, sed mater fides, quae est in christo iesu. quod si quis 
post consummatum aetatis suae tempus, quando iam haeres et liber et 
filius appellatur, uoluerit esse sub paedagogo, sciat se non posse 
legibus paruuli uiuere. ubi enim nunc compleri potest illud: ter in anno
 apparebit omne masculinum tuum in conspectu domini dei tui, subuersa 
ierusalem, et templo usque ad cineres dissipato? ubi salutares et pro 
peccato hostiae? ubi ad simulacrum coelestium siderum, holocaustorum 
aeternus ignis, altari omnino destructo? noxiis uero quae poterit poena 
decerni, scriptura dicente: auferetis malum de medio uestrum, 
seruientibus iudaeis, et romanis regnantibus? atque ita fiet, ut nec sub
 patre, nec sub paedagogo uiuant: dum et lex impleri non potest post 
successionem fidei, et fides dum paedagoga lex appetitur, non tenetur.
</p><p>"quicunque enim in christo baptizati estis, christum induistis. 
non est iudaeus, neque graecus. non est seruus, neque liber. non est 
masculus, neque femina. omnes enim uos unum estis in christo iesu". 
quomodo filii dei per fidem, quae est in christo iesu, nascamur, 
ostendit dicens: quicunque enim in christo baptizati estis, christum 
induistis. quod autem christus sit indumentum, non solum de praesenti 
loco, uerum etiam de alio comprobatur, paulo eodem cohortante: induite 
uos dominum iesum christum. si igitur qui in christo baptizati sunt, 
christum induerunt, manifestum est eos qui non sunt induti christum, non
 fuisse baptizatos in christo. ad eos enim qui fideles et baptisma 
christi consecuti putabantur, dictum est: induite uos dominum iesum 
christum. si quis hoc corporeum et quod oculis carnis aspicitur, aquae 
tantum accipit lauacrum, non est indutus dominum iesum christum. nam et 
simon ille de actibus apostolorum acceperat lauacrum aquae: uerum quia 
sanctum spiritum non habebat, indutus non erat christum. et haeretici 
uel hypocritae, et hi qui sordide uictitant, uidentur quidem accipere 
baptismum, sed nescio an christi habeant indumentum. itaque consideremus
 ne forte et in nobis aliquis deprehendatur, qui ex eo quod christi non 
habet indumentum, arguatur non baptizatus in christo. cum autem quis 
semel christum indutus fuerit, et missus in flammam, spiritus sancti 
ardore canduerit, non intelligitur aurum sit an argentum. quandiu calor 
massam sic possidet, unus igneus color est, et omnis diuersitas generis,
 conditionis et corporum aufertur istiusmodi uestimento. non est enim 
iudaeus, neque graecus. pro graeco gentilem accipere debemus, quia 
hell�n~g, et graecum et ethnicum utrumque significat. nec iudaeus 
idcirco melior est quia circumcisus est, nec gentilis ideo deterior quia
 praeputium habet; sed pro qualitate fidei, uel iudaeus, uel graecus 
melior, siue deterior est.
seruus quoque et liber, non conditione separantur, sed fide, quia potest
 et seruus libero esse melior, et liber seruum in fidei qualitate 
praeuertere. masculus similiter et femina, fortitudine et imbecillitate 
corporum separantur. caeterum fides pro mentis deuotione censetur, et 
saepe euenit ut et mulier uiro causa salutis fiat, et mulierem uir in 
religione praecedat. cum autem ita se res habeat, et tota diuersitas 
generis, conditionis et corporum, christi baptismate, et indumento 
illius auferatur, omnes unum sumus in christo iesu: ut quomodo pater et 
filius in se unum sunt, ita et nos in ipsis unum simus.
</p><p>"si autem uos christi, ergo abrahae semen estis, secundum 
promissionem haeredes". quia repromissiones ad abraham et ad semen eius 
factae sunt, quod est christus iesus, consequenter hi qui christi filii,
 id est semen eius, sunt, semen quoque dicuntur abraham, cuius sunt 
semen ex semine. uerum quotiescunque dominus noster iesus semen abrahae 
nominatur, corporaliter sentiendum est, quod ex eius stirpe generetur. 
quoties autem nos, qui saluatoris sermone suscepto, credidimus in eum, 
et nobilitatem generis abrahae, ad quem est promissio facta, suscepimus:
 tunc spiritualiter semen fidei et praedicationis accipere debemus. 
deinde etiam hoc considerandum, quod quando de domino loquitur: abrahae 
autem dictae sunt promissiones et semini eius, hoc est christo iesu, 
repromissiones pluraliter ponat. quando uero de his qui per christum 
semen sunt abrahae, singulariter repromissio nuncupetur, ut in praesenti
 loco: ergo abrahae semen estis, secundum promissionem haeredes. decens 
quippe erat ut quod in christo uno pluraliter dicebatur, id in multis 
hominibus singulariter poneretur. sequitur:
</p><p>4. "dico autem, quanto tempore haeres paruulus est, nihil differt
 a seruo, cum sit dominus omnium, sed sub tutoribus est et actoribus 
usque ad praefinitum tempus a patre". haeres iste paruulus, qui nihil 
differt a seruo cum sit dominus omnium, sed sub tutoribus et actoribus 
est, usque ad praefinitum tempus a patre, totum humanum genus usque ad 
aduentum christi, et, ut amplius dicam, usque ad mundi consummationem 
significat. quomodo enim omnes in protoplasto adam, necdum nati 
moriuntur: ita et omnes etiam hi, qui ante aduentum christi nati sunt, 
in secundo adam uiuificantur. atque ita fit, ut et nos legi seruierimus 
in patribus: et illi gratia saluentur in filiis. iste intellectus 
ecclesiae catholicae conuenit, quae et ueteris et noui testamenti unam 
asserit prouidentiam: nec distinguit in tempore, quos conditione 
sociauit. omnes aedificati sumus super fundamentum apostolorum et 
prophetarum, continente nos angulari lapide iesu christo domino nostro, 
qui fecit utraque unum, et medium parietem dissipans, inimicitiam 
utriusque populi in sua carne destruxit, et antiquae legis 
difficultatem, euangelicorum dogmatum integritate mutauit. uere in 
christo omnes unus panis sumus, et duo consensimus super terram. et 
quomodo nos super prophetas fundati sumus: ita et patriarchae in 
apostolorum fundamine constiterunt. tutores autem et actores, possunt et
 prophetae accipi, quorum uerbis quotidie in aduentum saluatoris 
erudiebamur: sicut paedagoga moysi lex supra disserta est; et angeli 
paruulorum qui quotidie uident faciem patris, et interpellant pro eis. 
de quibus dictum est: immittet angelos domini in circuitu timentium eum,
 et eruet eos. possunt intelligi et sacerdotes et principes, qui tum 
populo dominati, nunc formam praebere censentur. et recte hi sub 
tutoribus et actoribus esse dicuntur, qui habentes spiritum timoris, 
necdum meruere spiritum libertatis et adoptionis accipere. aetas enim 
infantiae ad peccata formidat, paedagogum metuit, non confidit esse se 
liberam, licet per naturam domina sit. et secundum utramque 
intelligentiam qua tutores et actores, uel prophetas, uel angelos 
diximus, paruulus iste tandiu sub actoribus est atque tutoribus, donec 
legitimum perfecti uiri tempus impleuerit. legitimum autem tempus, sicut
 romanis legibus, uiginti quinque annorum spatio terminatur, ita ad 
humani generis perfectionem christi reputatur aduentus. statim ut ille 
uenerit, et omnes in uirum perfectum creuerimus, paedagogus a nobis 
tutor que discedunt. tunc auctoritate domini et haereditatis possessione
 perfruemur, in qua prius nati quodammodo putabamur alieni. "ita et nos,
 cum essemus paruuli, sub elementis huius mundi eramus seruientes". 
elementa mundi, eosdem quos supra tutores et actores dixerat, 
appellauit: quod sub ipsis primum praesidibus constituti, quia necdum 
dei filii capere ad nos poteramus aduentum, erudiebamur in medio.
nonnulli eos esse angelos arbitrantur, qui quatuor mundi elementis 
praesideant: terrae uidelicet, aquae, igni, et aeri: et necesse esse, ut
 priusquam quis credat in christo, illis arbitris gubernetur. elementa 
mundi coelum et terram, et ea quae intra haec sunt, plerique appellata 
putant: quod uidelicet solem, lunam, maria, siluarum et montium deos, et
 sapientes graeciae, et barbarae nationes, romani que, omnium 
superstitionum sentina, uenerentur: quibus cum christus uenerit, 
liberamur, intelligentes ea creaturas esse, non numina. alii elementa 
mundi, legem interpretantur moysi et eloquia prophetarum: quod per haec 
quasi initia et exordia litterarum, dei timorem, qui sapientiae 
principium est, suscipiamus. denique ad eos qui iam deberent esse 
perfecti; et ueritate neglecta, adhuc disciplinarum principiis 
inhaerebant, scribit in epistola ad hebraeos apostolus: etenim cum 
deberetis esse magistri propter tempus, rursum necesse habetis ut 
doceamini quae sint elementa principii sermonum dei. e contrario nobis 
obiici potest, quod ad colossenses paulus apostolus scribens, elementa 
mundi alia nuncuparit: uidete, dicens, ne quis uos depraedetur per 
philosophiam, et inanem deceptionem, secundum traditionem hominum: 
secundum elementa mundi, et non secundum christum. sed ex eo quod 
addidit, secundum traditionem hominum, et inanem deceptionem, ostendit 
non eadem elementa ad colossenses et ad galatas nominari. ab his quippe 
elementis postquam uenerit temporis plenitudo redimimur, et ad maiora 
gradientes adoptionem recipimus filiorum. ab illis uero nihil tale 
dicitur quid sequatur: sed simpliciter elementa pro litteris 
accipiuntur. potest igitur, ut diximus, moysi lex et prophetae pro 
elementis accipi litterarum, quod per eas syllabae iungantur et nomina, 
et non tam sui, quem alterius rei utilitate discantur: ut possimus 
orationem legere contextam, id qua sensus magis et ordo uerborum quam 
litterarum principia considerantur. quod autem legem et prophetas, 
elementa mundi interpretati sumus, mundus pro his qui in mundo sunt, 
accipi solet, eodem paulo dicente: deus erat in christo, mundum 
reconcilians sibi. et in euangelio: et mundus per eum factus est, et 
mundus eum non recipit. quidam etiam in illa liberius euagantur: ut quia
 lex umbram habet futurorum bonorum, requirant utrum in alio mundo, de 
quo saluator ait: ego non sum de mundo isto, primum paruuli simus, et 
sub elementis initiorum constituti, paulatim procedamus ad summum, et 
recipiamus adoptionis locum quem quondam amisimus.
P"at ubi uenit plenitudo temporis, misit deus filium suum factum ex 
muliere, factum sub lege: ut eos qui sub lege erant, redimeret, ut 
adoptionem filiorum reciperemus". diligenter attendite quod non dixerit,
 factum per mulierem: quod marcion et caeterae haereses uolunt, quae 
putatiuam christi carnem simulant: sed ex muliere, ut non per illam, sed
 ex illa natus esse credatur. quod autem sanctam et beatam matrem 
domini, mulierem, non uirginem nominauit, hoc idem et in euangelio 
kata~g matthaion~g scriptum est, quando uxor appellatur ioseph, et ab 
ipso domino quasi mulier increpatur. non enim necesse erat semper quasi 
caute et timide uirginem dicere, cum mulier sexum magis significet quam 
copulam uiri: et secundum intelligentiam graecitatis, gun�~g tam uxor 
quam mulier ualeat interpretari. sed ut cuncta praeteream: quomodo sub 
lege factus est, ut eos qui sub lege erant, redimeret: sic propter illos
 qui nati erant ex muliere, ex muliere nasci uoluit. nam et baptismum in
 iordanis fluento idcirco quasi poenitens, cum esset a peccatis liber, 
accepit: ut caeteros edoceret mundandos esse per baptismum, et in filios
 noua spiritus adoptione generari. quod nequaquam intelligens ioannes 
baptista, eum ad lauacrum prohibebat accedere, dicens: ego a te debeo 
baptizari. et statim sacramentum docetur: sine modo: sic enim decet nos 
adimplere omnem iustitiam, ne qui ob hominem salutem uenerat, aliquid de
 conuersatione hominum praeteriret. quaerat quispiam, et dicat: si ideo 
sub lege factus est, ut eos qui sub lege erant, redimeret: quod 
uidelicet impossibile fuerit redimi eos qui erant sub lege, nisi factus 
fuisset ipse sub lege: aut sine lege factus est, ut redimeret eos, qui 
sub lege non erant: aut si non est factus ipse sine lege, non redimit 
eos qui sub lege non fuerant. quod si possibile erat eos qui sine lege 
erant, redimi; ita ut sine lege ipse non fieret: ergo superflue sub lege
 factus est; ut redimeret eos qui sub lege erant. breuiter soluet hanc 
quaestionem, si quis illo utatur exemplo: et cum his qui sine lege 
erant, reputatus est. nam licet in latinis codicibus propter 
simplicitatem interpretum male editum sit: et cum iniquis reputatus est;
 tamen sciendum aliud apud graecos significare anomon~g, quod hic 
scriptum est; aliud adikon~g, quod in latinis uoluminibus habetur. 
"anomos~g enim dicitur ille, qui sine lege est, et nullo iure 
constringitur. "adikos~g uero iniquus, siue iniustus. unde et ipse 
apostolus in alio loco: cum non essem, ait, sine lege dei; sed in lege 
essem christi: et certe in hoc quoque testimonio anomos~g in graeco 
scriptum est; et qui hic bene interpretatus est, potuit idem uerbum et 
ibi similiter interpretari: nisi eum ambiguitas fefellisset. alius uero 
ipsum uerbum, redimeret, acutius intuebitur; et dicet eos significari 
redemptos, qui primum de dei parte fuerint, et postea esse cessauerint: 
illos uero qui sub lege non fuerint, non tam redimi quam emi. unde et ad
 corinthios, in quibus audiebatur fornicatio, et talis fornicatio quae 
ne inter gentes quidem, scribitur: pretio empti estis, non redempti: sub
 lege quippe non fuerant. recipimus igitur adoptionem filiorum dei: et 
redempti a christo, sub seruitute elementorum mundi et tutorum potestate
 esse desistimus.
quomodo autem inter redimere et emere quid interesset, ostendimus, sic 
quid sit inter accipere, et recipere adoptionem filiorum, consideremus.
</p><p>"quoniam autem estis filii dei, misit deus spiritum filii sui in 
corda nostra clamantem, abba, pater". manifeste apostolus paulus tres 
spiritus nominat, spiritum filii dei, ut in praesenti loco: misit deus 
spiritum filii in corda nostra. et spiritum dei, ut in illo: quotquot 
spiritu dei aguntur, hi filii dei sunt. et spiritum sanctum ut ibi: 
corpora uestra templum sancti spiritus sunt, qui est in uobis. alium 
autem sanctum spiritum esse quam filium dei, manifeste et in euangelio 
comprobatur: qui dixerit uerbum contra filium hominis, dimittetur ei. 
quicunque autem dixerit contra spiritum sanctum, nec hic, nec in futuro 
dimittetur ei. hoc ideo, quia multi per imperitiam scripturarum (quod et
 firmianus in octauo ad demetrianum epistolarum libro facit) asserunt 
spiritum sanctum saepe patrem, saepe filium nominari. et cum perspicue 
in trinitate credamus, tertiam personam auferentes, non substantiam eius
 uolunt esse, sed nomen. ne autem longum faciam (non enim dialogus, sed 
commentarius scribitur), de quinquagesimo psalmo tres spiritus nominatos
 breuiter ostendam, propheta dicente; cor mundum crea in me, deus, et 
spiritum rectum innoua in uisceribus meis. ne proiicias me a facie tua: 
et spiritum sanctum tuum ne auferas a me. redde mihi laetitiam salutaris
 tui, et spiritu principali confirma me. principalem spiritum, patrem 
appellat: quia filius ex patre, et non pater ex filio. spiritum autem 
rectum, ueritatis atque iustitiae christum dominum significat: quia 
pater omne iudicium dedit filio, ut dauid ait: deus, iudicium tuum regi 
da, et potentiam tuam filio regis. porro spiritum sanctum aperto nomine 
uocat. quae quidem cum uocabulis personis que dissentiant, substantia 
natura que sociata sunt: et indifferenter idem spiritus ob naturae 
societatem, nunc patris dicitur esse, nunc filii. argumentum autem quo 
asserere conatur, nos iam non esse sub lege, sed sub gratia domini iesu,
 tali fine concludit. superius dixerat, ut adoptionem filiorum 
reciperemus: nunc dei esse nos filios, ex spiritu probat quem habemus in
 nobis. nunquam enim, inquit, auderemus dicere: pater noster qui es in 
coelis: sanctificetur nomen tuum, nisi de conscientia spiritus 
habitantis in nobis, et magna sensuum et dogmatum uoce clamante: abba, 
pater. abba hebraicum est, idipsum significans quod et pater. et hanc 
consuetudinem in pluribus locis scriptura conseruat, ut hebraicum uerbum
 cum interpretatione sua ponat. bartimeus, filius timei. aser, diuitiae.
 tabitha, dorcas: et in genesi, mesech, uernaculus, et caetera his 
similia. cum autem abba pater hebraeo syro que sermone dicatur et 
dominus noster in euangelio praecipiat, nullum patrem uocandum nisi 
deum, nescio qua licentia in monasteriis uel uocemus hoc nomine alios, 
uel uocari nos acquiescamus. et certe ipse praecepit hoc qui dixerat non
 esse iurandum. si non iuramus, nec patrem quidem quempiam nominemus. si
 de patre interpretabimur aliter, et de iurando aliter sentire cogemur. 
notandum etiam, quia clamor in scripturis, non magnae uocis emissio, sed
 scientiae intelligatur et dogmatum magnitudo. nam et in exodo respondit
 dominus ad moysen: quid clamas ad me?
cum penitus moysi uox nulla praecesserit. uerum compunctum cor et pro 
populo lacrymabiliter ingemiscens, scriptura clamorem uocauit. quomodo 
igitur, qui spiritum filii dei habet filius dei est; sic in reciprocum, 
qui spiritum filii dei non habet, dei filius non potest appellari. 
"itaque iam non est seruus, sed filius. quod si filius, et haeres per 
christum". habentes inquit, spiritum filii dei in uobis clamantem, abba,
 pater, non serui coepistis esse, sed filii. quia ante nihil 
differebatis a seruo cum essetis natura quidem dei; sed sub tutoribus et
 actoribus paruuli degebatis: quod si filii estis, consequenter uobis 
debetur haereditas, ut quomodo spiritum filii dei accipientes, facti 
estis filii dei: ita in libertatem de seruitute mutati, haeredes sitis 
cum haerede patris christo iesu, qui ex persona hominis assumpti 
loquitur in psalmo: dominus dixit ad me, filius meus es tu, ego hodie 
genui te. postula a me, et dabo tibi gentes haereditatem tuam, et 
possessionem tuam terminos terrae. quod autem in hoc loco dicimus, in 
caeteris quoque obseruare debemus, de toto genere hominum singulari 
numero disputari. omnes enim credentes, unum sumus in christo iesu, et 
membra corporis eius, et in perfectum uirum redacti, illum habemus 
caput, quia caput uiri christus est.
</p><p>"sed tunc quidem nescientes deum seruistis his qui natura non 
erant dii. nunc uero cognoscentes deum, magis autem cogniti ab eo, 
quomodo conuertimini iterum ad infirma et egena elementa, quibus rursum 
seruire uultis?" galatas quos ab idolorum cultu ad fidem dei ueri 
transtulerunt, arguit, quomodo idolis derelictis, quae natura non erant 
dii, et cognoscentes deum, magis autem cogniti ab ipso, spiritu quoque 
adoptionis accepto, rursum quasi paruuli, et sub tutoribus et paedagogo 
esse cupientes, ad infirma et paupertina reuertantur elementa, quae 
propterea infirmo et pauperi sensu populo data sunt in deserto, quia non
 poterat accipere et sustinere maiora. eadem autem elementa, quae nunc 
infirma et egena appellauit, superius tantum mundi elementa posuit. et 
ubi elementa mundi dicta sunt, ibi non est additum, infirma et egena. 
hinc rursum ubi infirma uocata sunt, mundi, ut supra diximus, nomen est 
tacitum. puto itaque quamdiu quis paruulus est, nec statutum a patre 
tempus impleuit, ut filius et haeres appellari queat, sub elementis eum 
mundi, lege uidelicet esse moysi. cum autem post libertatem filio 
debitam rursus reuersus fuerit ad legem, circumcidi uolens, et totam 
iudaicae superstitionis litteram sequi, tunc quae prius ei mundi tantum 
fuerant elementa, infirma quoque et egena dicuntur exordia. in tantum 
enim nihil prosunt cultoribus suis, ut ne hoc quidem eis exhibere 
ualeant quod ante praestiterant, hierosolyma, templo altari que 
destructis. respondeat aliquis, et dicat: si lex et praecepta quae in 
lege conscripta sunt, infirma et egena elementa sunt, et hi qui 
cognouerunt deum, magis autem cogniti sunt ab eo, legem obseruare non 
debent (ne incipiant non tam deum colere a quo cogniti sunt, quam ad eos
 reuerti qui natura non sunt dii), aut legem obseruauerunt moyses et 
prophetae, et non cognouerunt deum, nec cogniti sunt ab eo; aut si 
cognouerunt deum, mandata legis minime compleuerunt. quod utrumque 
periculosum est dicere: aut illos non fecisse quae legis sunt, et sic 
cognouisse deum: aut non cognouisse deum, dum infirma et egena legis 
elementa custodiunt. quod quidem sic solui potest, ut dicamus illos, 
quomodo paulus factus est iudaeis iudaeus, ut iudaeos lucrifaceret, et 
in cencris ex uoto comam totondit, et nudipedalia atque caluitium 
hierosolymis in templo exercuit, ut eorum sedaret inuidiam, qui 
catechizati de eo fuerant, quod contra legem moysi, et deum faceret 
prophetarum: ita et sanctos uiros fecisse quidem ea quae legis erant, 
sed sensum magis legis secutos esse quam litteram. qui non minus quam 
abraham sublato de facie uelamento, cupierunt uidere diem christi, et 
uiderunt et laetati sunt: facti infirmo populo infirmi, ut infirmos 
lucrifacerent, et his qui sub lege erant quasi essent ipsi sub lege, ut 
eos ab idolis, quibus in aegypto assueuerant, separarent. absurdum 
quippe est moysen et caeteros confabulatores dei in ea fuisse 
conditione, ut non credamus eis, et praefinitum tempus a patre uenisse, 
et redemptos eos esse de seruitute legali, et adoptionem filiorum 
consecutos, et haereditatem cepisse cum christo. quaecunque enim toto 
generi humano sapientia dei quasi uni filio praestitit, haec eadem 
unicuique sanctorum semper suo ordine et dispensatione largita est. 
legem nobis moysi infirma et egena dicentibus elementa, occasionem 
inueniunt haeretici, ut detrahant creatori, quia mundum condiderit, et 
legem sanxerit. quibus nos respondebimus, id quod supra diximus, infirma
 his esse et egena elementa, qui ad ea post euangelii gratiam 
reuertuntur. antequam uero praefinitum tempus ueniret a patre, non tam 
infirma et egena appellata esse elementa, quam mundi. denique priusquam 
christi in toto orbe euangelium coruscaret, habuerunt suum fulgorem 
praecepta legalia; postquam uero maius euangelicae gratiae lumen 
effulsit, et sol iustitiae toti mundo se prodidit, stellarum lumen 
absconditum est, et earum radii caligauerunt, ita ut apostolus in alio 
loco diceret: nam nec glorificatum est, quod glorificatum fuit in hac 
parte, propter excellentem gloriam. quod aliis uerbis nunc loquitur, ut 
dicat, lex moysi quae ante euangelium diues, et opulenta, et clara fuit,
 post aduentum christi ad comparationem eius quasi infirma et egena, 
imminuta atque destructa est ab eo qui maior fuit salomone, et templo, 
et iona.
iudaicae superstitionis litteram sequi, tunc quae prius ei mundi tantum 
fuerant elementa, infirma quoque et egena dicuntur exordia. in tantum 
enim nihil prosunt cultoribus suis, ut ne hoc quidem eis exhibere 
ualeant quod ante praestiterant, hierosolyma, templo altari que 
destructis. respondeat aliquis, et dicat: si lex et praecepta quae in 
lege conscripta sunt, infirma et egena elementa sunt, et hi qui 
cognouerunt deum, magis autem cogniti sunt ab eo, legem obseruare non 
debent (ne incipiant non tam deum colere a quo cogniti sunt, quam ad eos
 reuerti qui natura non sunt dii), aut legem obseruauerunt moyses et 
prophetae, et non cognouerunt deum, nec cogniti sunt ab eo; aut si 
cognouerunt deum, mandata legis minime compleuerunt. quod utrumque 
periculosum est dicere: aut illos non fecisse quae legis sunt, et sic 
cognouisse deum: aut non cognouisse deum, dum infirma et egena legis 
elementa custodiunt. quod quidem sic solui potest, ut dicamus illos, 
quomodo paulus factus est iudaeis iudaeus, ut iudaeos lucrifaceret, et 
in cencris ex uoto comam totondit, et nudipedalia atque caluitium 
hierosolymis in templo exercuit, ut eorum sedaret inuidiam, qui 
catechizati de eo fuerant, quod contra legem moysi, et deum faceret 
prophetarum: ita et sanctos uiros fecisse quidem ea quae legis erant, 
sed sensum magis legis secutos esse quam litteram. qui non minus quam 
abraham sublato de facie uelamento, cupierunt uidere diem christi, et 
uiderunt et laetati sunt: facti infirmo populo infirmi, ut infirmos 
lucrifacerent, et his qui sub lege erant quasi essent ipsi sub lege, ut 
eos ab idolis, quibus in aegypto assueuerant, separarent. absurdum 
quippe est moysen et caeteros confabulatores dei in ea fuisse 
conditione, ut non credamus eis, et praefinitum tempus a patre uenisse, 
et redemptos eos esse de seruitute legali, et adoptionem filiorum 
consecutos, et haereditatem cepisse cum christo. quaecunque enim toto 
generi humano sapientia dei quasi uni filio praestitit, haec eadem 
unicuique sanctorum semper suo ordine et dispensatione largita est. 
legem nobis moysi infirma et egena dicentibus elementa, occasionem 
inueniunt haeretici, ut detrahant creatori, quia mundum condiderit, et 
legem sanxerit. quibus nos respondebimus, id quod supra diximus, infirma
 his esse et egena elementa, qui ad ea post euangelii gratiam 
reuertuntur. antequam uero praefinitum tempus ueniret a patre, non tam 
infirma et egena appellata esse elementa, quam mundi. denique priusquam 
christi in toto orbe euangelium coruscaret, habuerunt suum fulgorem 
praecepta legalia; postquam uero maius euangelicae gratiae lumen 
effulsit, et sol iustitiae toti mundo se prodidit, stellarum lumen 
absconditum est, et earum radii caligauerunt, ita ut apostolus in alio 
loco diceret: nam nec glorificatum est, quod glorificatum fuit in hac 
parte, propter excellentem gloriam. quod aliis uerbis nunc loquitur, ut 
dicat, lex moysi quae ante euangelium diues, et opulenta, et clara fuit,
 post aduentum christi ad comparationem eius quasi infirma et egena, 
imminuta atque destructa est ab eo qui maior fuit salomone, et templo, 
et iona.
quod enim scriptum est: illum oportet crescere, me autem minui: non tam 
ex ioannis, quam ex legis persona dictum puto, quia semper cedunt minora
 maioribus, et perfecta initiis praeponuntur. alias autem infirma et 
egena elementa, iudaeorum traditiones, et secundum litteram uilem 
intelligentiam confirmabimus, quae sunt iustificationes non bonae, et 
praecepta non bona. robusta quippe et diues est legis intelligentia 
spiritualis, ita ut aut penitus elementum non debeat appellari, aut 
elementum quidem sit comparatione futuri saeculi, et uitae in christo 
iesu, qua nunc uiuunt angeli supernae que uirtutes. sensui uero iudaico 
comparata, non tam elementum, hoc est, initium, quam perfectio 
nuncupetur. quod autem ait: nunc uero cognoscentes deum, magis autem 
cogniti ab eo, illud ostendit, quod post idolorum cultum, deum 
intellexerint galatae, uel potius ipsi cognitione eius digni sint 
iudicati. non quod deus creator omnium aliquid ignoret; sed quod eos 
tantum scire dicatur, qui errorem pietate mutauerint. cognoscit dominus 
qui sunt eius. et saluator in euangelio: ego sum, ait, pastor bonus, et 
cognosco meas, et cognoscunt me meae. econtra ad impios: nescio uos, 
recedite a me, operarii iniquitatis. et ad stultas uirgines: nescio uos 
quae estis. "dies obseruatis, et menses, et tempora, et annos, timeo 
uos, ni forte sine causa laborauerim in uobis". qui non adorat patrem in
 spiritu et ueritate, nescit sabbatismum sanctis repositum, de quo 
loquitur deus: si introierunt in requiem meam: et non de illis 
temporibus recordatur, de quibus scriptum est: recordamini dierum 
saeculi. et alibi: memoratus sum dies antiquos, et annos aeternos in 
mente habui. dies iudaicos obseruat, et menses, et tempora, et annos. 
dies, ut sabbati, et neomeniae, et a decima mensis primi usque ad 
quartam decimam, qua agnus corporeus uictimae reseruatur, et a quarta 
decima usque ad uicesimam primam eiusdem mensis, quando azyma 
comeduntur, non sinceritatis et ueritatis, sed in fermento ueteri 
malitiae et nequitiae pharisaeorum. septem quoque septimanas, qui ritu 
iudaico post azyma computat, dies israeliticae pentecostes colit. nec 
non et clangorem tubarum mense septimo prima mensis. decima quoque 
eiusdem mensis, expiationem et ieiunium, et scenopegias ex more 
figentes, iudaicos obseruant dies. menses autem custodiunt, qui primum 
et septimum mensem, non intelligentes mysterium ueritatis, obseruant. 
tempora quoque colunt, qui ter per annos singulos ierosolymam uenientes,
 putant se domini implere praeceptum, dicentis: tribus temporibus anni 
diem festum agetis mihi, solemnitatem azymorum, et solemnitatem messis 
primitiuorum; et solemnitatem consummationis in exitu anni. et alibi: 
tribus temporibus anni apparebit masculinum tuum in conspectu domini dei
 tui. quod autem ait, et annos, puto de septimo remissionis anno dici, 
et de quinquagesimo, quem illi iubileum uocant. plenius hunc locum ad 
colossenses apostolus explicat, dicens: nemo ergo uos iudicet in cibo, 
aut in potu, aut in parte diei festi, aut neomeniae, aut sabbatorum, 
quae sunt umbra futurorum. partem diei festi ad distinctionem perpetuae 
festiuitatis hic posuit, ut non breuem, et, ut ita dicam, totius 
corporis quamdam particulam, sed totum uitae nostrae spatium perpetuae 
in christo solemnitatis habeamus. et ut posterioribus priora connectam, 
quid de lege moysi et de superflua ciborum curiositate in hac eadem 
epistola sentiat, statim subiungit et loquitur: si enim mortui estis cum
 christo, ab elementis mundi huius, quid adhuc tanquam uiuentes in hoc 
mundo decernitis? ne tetigeritis, neque gustaueritis, neque 
contrectaueritis, quae sunt omnia in interitu ipso usu, secundum 
praecepta et doctrinas hominum. dicat aliquis: si dies obseruare non 
licet, et menses, et tempora, et annos, nos quoque simile crimen 
incurrimus quartam sabbati obseruantes, et parasceuen, et diem 
dominicam, et ieiunium quadragesimae, et paschae festiuitatem, et 
pentecostes laetitiam, et pro uarietate regionum, diuersa in honore 
martyrum tempora constituta. ad quod qui simpliciter respondebit, dicet:
 non eosdem iudaicae obseruationis dies esse quos nostros. nos enim non 
azymorum pascha celebramus, sed resurrectionis et crucis. nec septem 
iuxta morem israel numeramus hebdomadas in pentecoste, sed spiritus 
sancti ueneramur aduentum.
et ne inordinata congregatio populi fidem minueret in christo, propterea
 dies aliqui constituti sunt, ut in unum omnes pariter ueniremus. non 
quo celebrior sit dies illa qua conuenimus, sed quo quacunque die 
conueniendum sit, ex conspectu mutuo laetitia maior oriatur. qui uero 
oppositae quaestioni acutius respondere conatur, illud affirmat, omnes 
dies aequales esse, nec per parasceuen tantum christum crucifigi, et die
 dominica resurgere, sed semper sanctum resurrectionis esse diem et 
semper cum carne uesci dominica, ieiunia autem et congregationes inter 
dies propter eos a uiris prudentibus constitutos, qui magis saeculo 
uacant, quam deo, nec possunt, imo nolunt toto in ecclesia uitae suae 
tempore congregari, et ante humanos actus, deo orationum suarum offerre 
sacrificium. quotus enim quisque est, qui saltem haec pauca quae statuta
 sunt, uel orandi tempora, uel ieiunandi semper exerceat? itaque sicut 
nobis licet uel ieiunare semper, uel semper orare, et diem dominicam 
accepto domini corpore indesinenter celebrare gaudentibus: non ita et 
iudaeis fas est omni tempore immolare agnum, pentecostem agere, 
tabernacula figere, ieiunare quotidie. satis uero caute inter 
auctoritatem apostoli, et sancti hominis lenitatem uerba moderatus est, 
inferens: timeo uos, ne forte sine causa laborauerim in uobis. si enim 
abrupte condemnare uoluisset, dixisset utique: timeo uos: sine causa 
enim laboraui in uobis. nunc autem uidens eos zelum dei habere, sed non 
secundum scientiam, nec penitus eorum desperauit salutem, qui pio 
fuerant errore decepti, nec rursum irreprehensos reliquit, ne et ipsis 
perseuerandi in errore, et caeteris occasionem similiter tribueret 
errandi. timeo autem uos, posuit, pro eo quod est, timeo de uobis. sine 
causa laborat magister, cum ipse prouocat ad maiora discipulos, et illi 
retro lapsi ad minora et humilia reuoluuntur.
</p><p>"estote sicut et ego, quia et ego sicut uos". quod dicit tale 
est, quomodo ego uobis infirmis sum factus infirmus, et non potui loqui 
ut spiritualibus, sed quasi carnalibus et paruulis in christo, et quia 
necdum poteratis solido cibo uesci, euangelico uos tantum lacte potaui, 
nolens in aetate uos semper infantiae permanere, sed paulatim ad 
adolescentiam et iuuentutem usque perducere, ut solidum cibum possetis 
accipere: ita et uos debetis esse sicut et ego sum, perfectiora 
uidelicet sapere, dimisso lacte, ad fortiores cibos, et ad pabula 
transire maiora. hoc autem loquitur quasi saluatoris imitator, qui non 
rapinam arbitratus est se esse aequalem deo, sed semetipsum exinaniuit 
formam serui accipiens; et habitu inuentus est ut homo, ut nos dii 
fieremus ex hominibus, et non ultra moreremur; sed consurgentes christo,
 amici eius diceremur et fratres, et ut esset discipulus sicut magister,
 et seruus sicut dominus. potest autem et ita intelligi: obsecro uos, 
inquit, fratres, ut iudaica obseruatione contempta, dierum, mensium, 
temporum, atque annorum, quae sunt umbrae futurorum, me imitemini, qui 
sine querela in lege uersatus, omnia arbitratus sum quasi purgamenta 
atque quisquilias, ut christum lucrifacerem. fui quippe et ego sicut uos
 nunc estis, cum eisdem obseruationibus strictus tenebar, et ecclesiam 
christi, quia ista non faceret, persequens deuastabam. "fratres, obsecro
 uos, nihil me laesistis. scitis autem quia per infirmitatem carnis 
euangelizaui uobis iam pridem". superiori sententiae iunge quod 
sequitur, quod ut fiat manifestius, sit ordo iste quem fingimus: obsecro
 uos, fratres, estote sicut et ego, quia et ego sicut uos. simile est 
huic illud: rogamus pro christo, reconciliamini deo. nec non et alibi: 
obsecro primum omnium fieri deprecationes, orationes, postulationes, 
gratiarum actiones. petri quoque uerba dicentis: seniores in uobis rogo 
consenior ipse, et testis passionum christi. quae quidem et nos ad 
humilitatem prouocant, et supercilium decutiunt episcoporum, qui uelut 
in aliqua sublimi specula constituti, uix dignantur uidere mortales, et 
alloqui conseruos suos. discant ab apostolo, errantes et insipientes 
galatas fratres uocari. discant post increpationem blanda uerba 
dicentis: obsecro uos. quod autem obsecrat, illud est, ut imitatores 
eius sint, sicut ipse christi; imo ut praesentem locum sequar, nihil est
 grande quod postulat: ut quomodo ipse propter illos de maiori factus 
est minor, sic illi a minoribus ad maiora conscendant. nihil me, inquit,
 laesistis. laedit discipulus magistrum, si per negligentiam suam 
praecepta eius laborem que disperdat. non laeserant galatae apostolum, 
usque in praesens tempus euangelium eius ac mandata seruantes. aut certe
 ita: quando uobis primum euangelium annuntiaui; et propter infirmitatem
 carnis uestrae, quia non poteratis sacramenta suscipere maiora, 
praedicaui uobis quasi paruulis, et meipsum infirmum esse simulaui, ut 
uos infirmos lucrifacerem: nonne quasi angelum suscepistis me, quasi 
christum iesum? cum igitur in nullo me illo tempore laeseritis, et me 
uestri causa humilem atque deiectum similem dei filio putaueritis: 
quomodo ad maiora uos prouocans laedor a uobis, perdendo laborem meum, 
et dispensationem illam, qua me paruulum esse simulaueram, irrito opere 
nunc lugetis?
per infirmitatem autem carnis non suae, sed audientium, galatis paulus 
annuntiat: qui non poterant carnem subiicere uerbo dei, sed quasi 
carnei, nihil intelligentiae suscepere spiritualis. quod ut euidentius 
fiat, ponamus exemplum. per infirmitatem carnis docet, qui dicit: si se 
non continent, nubant. et: mulier, si mortuus fuerit uir eius, libera 
est: cui uult nubat, tantum in domino. nequaquam uero per infirmitatem 
carnis docet, ista commemorans: solutus es ab uxore, noli quaerere 
uxorem. et: tempus est ut et qui habent uxores, sic sint quasi non 
habentes. alia quippe praecepta ad spirituales, alia dantur ad carneos. 
et aliud est quod iuxta imperium, aliud quod iuxta indulgentiam 
praecipitur.
</p><p>"et tentationem uestram, quae erat in carne mea, non spreuistis, 
neque respuistis: sed sicut angelum dei excepistis me, sicut christum 
iesum". obscurus locus, et acrius attendendus. ego quidem, ait, quasi 
paruulis uobis atque lactentibus per infirmitatem carnis uestrae iam 
pridem euangelizaui, a minoribus incipiens, et (ut ita dicam) apud uos 
pene balbutiens. quae dispensatio et praedicationis infirmae simulatio, 
mea quidem gubernatio erat; sed uestra tentatio, an uobis placerent, et 
magna uiderentur ea quae pro conditione sui minora erant, et a me quasi 
humilia promebantur. quae quidem uos, non ut parua, sed ut magna 
capientes, in tantum admirati estis, ut me qui ea loquebar quasi 
angelum, et, ut plus dicam, quasi dei filium susciperetis. haec ergo 
uestra tentatio, qua ego uos in carnali mei sermonis annuntiatione 
tentabam, non fuit contempta, nec uilis; sed plus quam aestimabam, 
habuit dignitatis. potest et locus iste ita edisseri: quando ueni ad 
uos, non ueni in sermone sapientiae, sed homo humilis atque contemptus, 
nihil magnum deferens, crucifixum. cum igitur me uideretis in corpore 
infirmitatibus obnoxio constitutum, regna coelestia pollicentem non 
irrisistis, nec aestimastis dignum esse contemptu: intelligebatis quippe
 humilitatem carnis meae, et ipsius habitus uilitatem, ad uestram 
tentationem fieri: an uidelicet contemneretis eum, qui ab incredulis 
miserabilis putabatur; sed contra illum humilem, uilem atque contemptum,
 ita ut angelum, et plusquam angelum suscepistis. aut certe suspicari 
possumus, apostolum eo tempore quo primum uenit ad galatas, aegrotasse; 
et aliqua corpusculi infirmitate detentum, non cessasse tamen, nec uocem
 silentio repressisse, quo minus coeptum euangelium praedicaret. nam 
tradunt eum grauissimum capitis dolorem saepe perpessum: et hunc esse 
angelum satanae, qui appositus ei sit, ut eum colaphizaret in carne, ne 
extolleretur. haec infirmitas, et languor hic corporis, apud eos quibus 
annuntiabatur euangelium, tentatio fuit: an contemnerent eum sublimia 
promittentem, quem languoribus corporis subiectum uidebant. nec non et 
illud dici potest, quod in principio aduentus sui ad galatas, 
contumelias, et persecutiones, et plagas corporis ab his qui contraibant
 euangelio sustinuerit: et hanc fuisse tentationem uel maximam galatis, 
apostolum christi cernentibus uerberari. quod autem ait, sicut angelum, 
sicut christum iesum suscepistis me: et angelo christum esse ostendit 
maiorem, quem secundum dispensationem corporis minorem psalmista 
cantauerat, dicens: minorasti eum paulo minus ab angelis; et tantum sua 
uerba in principio ualuisse demonstrat, ut angeli putarentur et christi.
</p><p>"ubi est ergo beatitudo uestra? testimonium enim perhibeo uobis; 
quia si fieri potuisset, oculos uestros eruissetis et dedissetis mihi. 
ergo inimicus uobis factus sum ueritatem dicens uobis?" beatus est qui 
ambulat in uirtutum uia, sed si ad uirtutes usque peruenerit. nec 
prodest a uitiis recessisse, nisi optima comprehendas. quia non tam 
initia sunt in bonis studiis laudanda, quam finis. sicut enim in uinea 
multi usque ad praelum uuae gradus sunt: et primum necesse est ut uitis 
gemmet in pampinis, spem promittat in floribus: dehinc ut flore decusso,
 futuri botri species deformetur, paulatim que turgescens uua parturiat,
 ut pressa torcularibus dulcia musta desudet. ita et in doctrina singuli
 beatitudinum sunt prouectus: ut audiat quis uerbum dei, ut concipiat, 
ut in utero animae eius adolescat, et ad partum usque perueniat. ut cum 
pepererit illum, lacte enutriat, et per infantiam, pueritiam, 
adolescentiam, iuuentutem, ad perfectum uirum usque perducat. cum ergo 
singuli, ut diximus, gradus, iuxta prouectus suos habeant beatitudinem: 
si finis, et ut ita loquar, extrema manus operi defuerit, totus labor 
irritus fiet; et dicetur: ubi est ergo beatitudo uestra?
quamuis, inquit, uos eo tempore quo euangelium iuxta carnem 
susceperatis, beatos dicerem quod in initiis feruebatis: tamen nunc quia
 non uideo aedificio culmen impositum, et pene nequaquam iacta 
fundamina, cogor dicere: ubi est ergo beatitudo uestra, qua uos beatos 
arbitrans ante laudabam? uere enim et ipse fateor, quia sic me uobis 
humilia praedicantem uel persecutionibus conflictatum, in principio 
dilexistis: ut si fieri posset (hyperbolice autem sunt accipienda quae 
loquitur) eruissetis uobis oculos, et mihi, ut omnium uestrum luminibus 
plus cernerem, dedissetis. optabatis quippe uos caecos esse per 
ineffabilem in me charitatem: ut plus in meo corde euangelii lumen 
oriretur, emolumentum meum uestris damnis crescere uolebatis: et hoc 
illo tempore, quo uobis quasi paruulis atque lactentibus, siue propter 
infirmitatem carnis uestrae parua et humilia annuntiabam, siue propter 
meae carnis iniurias, non dignus uidebar fide. nunc uero quia ab 
elementis et syllabis et lectione puerili coepi uos ad maiora studia 
prouocare, ut libros teneatis in manibus, ut plena eruditionis, et 
sensuum uerba discatis, recalcitratis, irascimini, grauis uobis uidetur 
esse perfectio doctrinarum: et in tantum in alios mutati estis affectus,
 ut me quem quasi angelum et christum susceperatis, cui uolebatis oculos
 uestros tradere, nunc habeatis inimicum; quia uobis plenam annuntio 
ueritatem. eleganter autem sententiam terminauit, dicens: ergo inimicus 
uobis factus ueritatem dicens uobis? ut ostenderet initia 
praedicationis, non tam ueritatem fuisse, quam umbram et imaginem 
ueritatis. similis est huic illa sententia nobilis apud romanos poetae.
</p></dd><dd>obsequium amicos, ueritas odium parit.
<br />sed uide quanto hic melius quam ille; apostolus enim his quos 
stultos dixerat, quos paruulos appellarat, hanc sententiam temperauit, 
et specialem fecit: dum proprie ad personas galatas que direxit. ille 
uero et generalem, et ita se apud omnes habere denuntians, uehementer 
errauit. obsequium enim, quo putauit amicos fieri, ueritate dempta, non 
tam obsequium est, quam adulatio, et assentatio: quas clandestinas magis
 inimicitias, quam amicitias dici debere, perspicuum est. simul autem et
 illud considerandum, quod hodie quoque quandiu paruulis atque 
lactentibus, et his in quorum cordibus nunquam christus adolescit, nec 
proficit aetate et sapientia, et gratia apud deum et homines, iuxta 
litteram scripturas explanamus, laudamur, suspicimur, admirationi 
habemur. cum autem paululum coeperimus eos prouocare, ut transeant ad 
maiora, de praeconibus nostris inimici fiant; et malint iudaeos potius 
quam apostolos sequi, qui a pharisaeorum doctrina et traditionibus 
recedentes, ad ipsum christum propitiatorium et perfectionem legis 
ingressi sunt: nec diuinum sermonem accipere dignetur, qui ecclesiae 
magistros iubet ad altiora dogmata scandere, et totis uiribus sublimare 
uocem, nec circumlatrantium strepitum pertimescere paruulorum, dicentem:
 super montem excelsum ascende, qui euangelizas sion. exalta in uirtute 
uocem tuam, qui euangelizas ierusalem. exalta, noli timere.
<p>"aemulantur uos non bene: sed excludere uos uolunt, ut illos 
aemulemini. bonum autem aemulamini in bono semper; et non tantum cum 
praesens sum apud uos". aemulantur bene, qui cum uideant in aliquibus 
esse gratias, dona, uirtutes, ipsi tales esse desiderant, et fidem, 
uitam atque industriam eorum per quae illa meruerunt, nituntur imitari, 
ut possint ea quoque quae bona aemulatione digna sunt, consequi. de 
quibus et apostolus ait: aemulamini spiritualia: magis autem ut 
prophetetis. ac deinceps: sic et uos, quoniam aemulatores estis 
spiritualium, ad aedificationem ecclesiae quaerite ut abundetis. et 
iterum: itaque, fratres, aemulamini prophetare, et loqui linguis nolite 
prohibere. aemulantur autem non bene, qui non tam ipsi cupiunt esse 
meliores, ut imitentur eos qui aemulatione digni sunt, quam illos ipsos 
uolunt facere peiores, et retrorsum trahere aemulatione peruersa. uerbi 
gratia dictum sit: christianus est quispiam, legit moysen et prophetas; 
scit omnia in umbra et in imagine illi populo praecessisse; scripta 
autem esse propter nos in quos fines saeculorum decurrerunt. 
circumcisionem non tam praeputii, quam aurium et cordis intelligit. 
resurrexit cum christo: ea quaerit quae sursum sunt. liberatus est ab 
onere et seruitute legis, ne tangas, ne gustes, ne contamines, 
imperantis: huic si quis scripturarum uerbis uoluerit persuadere, ut non
 per tropologiam, sed occidentem litteram quae sunt scripta, suscipiat: 
ut in manifesto fiat iudaeus, non in occulto, aemulatur eum non bene; 
sed concito cursu ad maiora gradientem retrahere festinat; ut se potius 
aemuletur qui retrorsum uadit: aut certe eum multum ultra non promouet. 
loquitur itaque galatis, qui ab assertoribus legis inducti fuerant, ut 
eos imitarentur, cum illi potius galatas debuerint imitari. quia 
naturale est, maiorem de minori, non minorem fieri de maiore, et dicit: 
bonum aemulamini in bono, id est, nolite assertores iudaicae 
obseruationis imitari, sed ea quae bona sunt, imitamini. quomodo enim 
qui diuitias, potentiam, dignitatem alicuius imitatur, non tam bona, 
quam ea quae fugienda sunt, aemulatur; ita et uos econtrario, bonum 
aemulamini in bono: magis quaerentes spiritualia quam carnalia; ut non 
illi uos iudaeos, sed uos illos christianos esse doceatis. hoc autem 
facite semper, ut perseueranti gradu, ad finem boni operis peruenire 
possitis.
aemulabamini siquidem bonum in bono, prius cum apud uos essem: qui 
postquam a uobis recessi, omnia quae tradideram perdidistis, de statione
 certa et fido portu, rursum in altum unda relabente subtracti. nec 
mirum si, recedente apostolo, uase electionis, et in quo christus 
dominus loquebatur galatae sunt mutati: cum etiam nunc cernamus et in 
ecclesiis idipsum fieri. si quando enim doctor quis in ecclesia 
contigerit sermone ornatus et uita, qui audientes quasi stimulis 
quibusdam concitet ad uirtutes, uidemus omnem plebem circa eleemosynas, 
ieiunia, castitatem, susceptionem pauperum, sepulturas, et caetera 
similia festinare, feruere, discurrere. cum autem ille recesserit, 
paulatim emarcescere, et subtracto cibo, tenuari, pallere, languescere, 
et interitum sequi omnium quae prius uigebant. quamobrem quia messis 
multa, operarii autem pauci, precemur dominum messis, ut mittat 
operarios ad metendum, qui spicas populi christiani, quae stant in 
ecclesia, futuro tritico praeparatae, metant, colligant, et in horrea 
comportantes, nequaquam perire patiantur. hoc de eo zelo et aemulatione 
peruersa, de qua et alibi dictum est: nolite aemulari in malignantibus; 
et hic: aemulantur uos non bene. inuenimus autem et alium zelum, quo 
zelati sunt filii iacob, ioseph fratrem suum: et maria et aaron amicum 
domini moysen. neque enim aut illi, aut hi, ut meliores essent ioseph et
 moyse, ad zelum sunt concitati; quia dolebant illos esse meliores. iste
 zelus uicinus inuidiae est. longum est, si uelim omnia zeli genera, 
boni seu mali de scripturarum praeferre thesauro. bonum zelum legimus 
phinees, eliae, mathatiae, et apostoli iudae (sed non proditoris) qui ob
 insignem zeli in se uirtutem, etiam zelotis nomen accepit. malum autem,
 ut cain in abel, et caeterorum in alios. et zelum uiri, de quo scriptum
 est: et uenerit ei spiritus zeli. nisi forte medius hic zelus est, et 
nec in bonam, nec in malam partem accipi potest, sed inter utrumque 
zelotypia potius appellatur. aliter: uidentes hi qui ex circumcisione 
erant galatas ex gentibus, spiritus sancti abundare uirtutibus, se uero 
non linguis loqui, non dona habere curationum: non gratiam prophetiae, 
cupiebant eos zeli stimulis incitati, ad legis onera transducere, ut 
inciperent et illi sui similes fieri.
</p><p>"filioli mei, quos iterum parturio, donec formetur christus in 
uobis". quantis difficultatibus et dolore fetus promantur ex utero, 
maledictio prima declarat dicens: in tristitia paries filios. uolens 
igitur paulus ostendere magistrorum pro discipulis sollicitudinem, quos 
patiantur affectus, ne sectatores sui excidant a salute, ait: filioli 
mei quos iterum parturio. qui enim in alio loco quasi pater dixerat: si 
decem millia paedagogorum habeatis in christo, sed non multos patres, 
iam non quasi pater, sed ut mater loquitur in christo, ut utriusque 
anxietatem, et pietatem in se parentis agnoscant. tale quis et moyses de
 populo loquebatur: nunquid ego in utero accepi omnem populum istum? 
quis, putas, nostrum ita de discipulorum anxius est salute, et non 
paucis horis, aut ut multum biduo triduo ue, sed toto uitae suae tempore
 torqueatur, donec christus formetur in eis? exemplum fetae mulieris 
quod assumpsit, concipientis et formantis in se semina, diligenter 
tenendum, ut possimus intelligere quod dicitur. natura non erubescenda, 
sed ueneranda est. sicut enim in uuluam mulieris primum semen iacitur 
informe, ut sulcis et fundo eius quasi quodam glutino adhaereat: de quo 
et propheta initii sui recordatus, ait: incompositum meum uiderunt oculi
 tui: deinde per nouem menses restricto sanguine, futurus homo 
coagulatur, corporatur, pascitur atque distinguitur: ut postquam in 
utero palpitarit, statuto tempore fundatur in lucem, et tantis 
difficultatibus nascitur, quantis postea ne intereat, enutritur: ita et 
semen sermonis christi cum in animam audientis inciderit, per gradus 
suos crescit, et, ut multa praeteream (possumus siquidem facile 
corporalem descriptionem transferre ad intelligentiam spiritualem), 
tandiu in ancipiti est, quamdiu pariat qui concepit. nec statim finis 
industriae est edidisse, sed tunc alterius laboris exordium est, ut 
lactentem infantiam sedulis nutrimentis et studiis, usque ad plenam 
christi perducat aetatem. et quomodo in coniugio saepe uiri semen in 
causa est ne liberi procreentur, nonnunquam sterilis uxor semina non 
tenet, et frequenter neuter ad generandum aptus est, et e contrario 
uterque fecundus: ita et in his qui uerbum dei seminant, quadrifaria 
haec diuisio custoditur, ut impleat quidem suum doctor officium, sed sit
 sterilis auditor; uel auditor bonae indolis sit, sed per imperitiam 
doctoris, uerbi semen intereat; aut certe tam uecors sit qui docetur, 
quam ille est qui praecipit; raro que contingit, ut et magister et 
discipulus sibi consentiant, scilicet ut tantum iste doceat, quantum 
ille possit haurire; uel tantum suscipere doctus, quantum doctor 
ingerere. at nunc omnes iudices sumus. nescimus quotus psalmus sit, quae
 pars prophetiae, quod legis capitulum, et loquendi facilitate 
interpretamur audacter, quod nequaquam intelligimus. non ad nos 
pertinet, ut christus formetur in populo: ut ad domum suam unusquisque 
rediens habeat semen uerbi dei, quod cum conceperit, possit dicere cum 
propheta: a timore tuo, domine, concepimus et peperimus, filios 
saluationis tuae fecimus super terram. tales in apostolos transeunt, et a
 saluatore merentur audire: quicunque fecerit uoluntatem patris mei, 
ipse est frater meus, et soror, et mater: diuersitate profectuum, in 
diuersis nominibus ostensa.
formatur quoque christus in corde credentium, cum omnia illis sacramenta
 panduntur, et ea quae obscura uidebantur, perspicua fiunt. sed et illud
 est intuendum, quod qui per peccatum quodammodo homo esse desierat, per
 poenitentiam concipitur a magistro, et rursum in eo christi formatio 
repromittitur. hoc aduersum nouatianos, qui nolunt reformari eos quos 
semel peccata contriuerint.
</p><p>"uellem autem esse apud uos modo, et mutare uocem meam, quoniam 
confundor in uobis". scriptura diuina aedificat et lecta; sed multo plus
 prodest, si de litteris uertatur in uocem, ut qui per epistolam 
docuerat, praesens instruat audientes. magnam siquidem uim habet uox 
uiua: uox de auctoris sui ore resonans, quae ea pronuntiatione profertur
 atque distinguitur, qua in hominis sui corde generata est. sciens 
itaque apostolus maiorem uim habere sermonem qui ad praesentes fiat, 
cupit uocem epistolicam, uocem litteris comprehensam, in praesentiam 
commutare: et quia hoc magis expediebat his qui in errore fuerant 
deprauati, uiuo eos ad ueritatem retrahere sermone. hoc autem ideo, quia
 confundebatur in illis: quod quidem graece magis proprie dicitur. 
aporoumai~g enim non tam confusionem, quae apud illos aischun�~g siue 
sugchusis~g appellatur, quam indigentiam et inopiam sonat. sensus itaque
 iste est: uellem apud uos nunc adesse, et litterarum uocem praesens 
ipse proferre, quia indigeo in uobis. non quippe habeo fructus quos 
solent de discipulis habere doctores: et sine causa semen iactum est 
doctrinarum, cum penitus in uobis patiar egestatem: ita ut in ieremiae 
possim uocem prorumpere: non profui, neque profuit mihi quisquam. potest
 et aliter locus iste interpretari: paulus apostolus qui factus fuerat 
iudaeis iudaeus, ut iudaeos lucrifaceret et his qui erant sub lege, 
quasi ipse esset sub lege, et infirmis infirmus, ut infirmos 
lucrifaceret; pro qualitate eorum quos saluare cupiebat, mutabat uocem 
suam, et in histrionum similitudinem (factus siquidem est theatrum 
mundo, et angelis, et hominibus habitum) in diuersas figuras uertebat et
 uoces. non quod id esset, quod se esse simulabat; sed quod in tantum 
uideretur esse quod caeteris proderat. cernit galatas alia indigere 
doctrina, alia uia debere saluari, non illa qua primum ad christi fidem 
fuerant de gentilitate transducti: et compellitur dicere: uellem nunc 
esse apud uos, et mutare uocem meam, quoniam confundor in uobis. non, 
inquit, uideo me prodesse, si ea loquar quae prius locutus sum, propter 
quod ignorans quid agam, et in diuersa distractus, laceror, confundor 
atque dilanior. et quomodo medici cum uim artis suae in primo uiderint 
non ualere medicamine, transeunt ad aliud, et tandiu experiuntur quid 
prosit e pluribus, donec perueniant ad curationem: ut quod per mollitiem
 alicuius emplastri nequaquam sanari ualuit, mordaciori puluere, et 
austeriori curatione sanetur; ita et ego quia confundor in uobis, et 
ignorantia huc atque illuc distrahor, uellem litterarum uocem praesens 
de meo ore proferre, ut uos solito seuerior ipse corriperem: quoniam 
epistola non potest uocem obiurgantis exprimere; non ualet irascentis 
resonare clamorem, et dolorem pectoris apicibus explicare. potest autem 
et simplicius intelligi: blandis apud uos modo uerbis usus sum, dicens: 
fratres, obsecro uos. et: filioli mei, quos iterum parturio donec 
christus formetur in uobis; sed ego blandus et lenis, qui ad uos quasi 
pater locutus sum, pro ea charitate qua filios meos perire non patior et
 errare perpetuo, uellem nunc praesens esse si confessionis me uincula 
non arctarent, et blandam uocem in obiurgantis uerba mutare. nec 
leuitatis est si nunc blandiar, nunc irascar; impellit me charitas, 
impellit me dolor, diuersis affectibus loqui. nescio enim in quae primum
 uerba prorumpam, et quo uos debeam sanare medicamine quia confundor in 
uobis. "dicite mihi qui sub lege uultis esse, legem non audistis?" 
notandum legem hic dictam esse geneseos historiam, non ut uulgo 
aestimant quae facienda sint, quae ue uitanda, sed totum quod de abraham
 et eius uxoribus liberis que contexitur legem appellatam, legimus et in
 alio loco, prophetas quoque legem uocari. audit ergo legem, qui iuxta 
paulum non superficiem, sed medullam eius introspicit. non audit legem, 
qui similis galatarum, exteriorem tantum corticem sequitur.
</p><p>"scriptum est enim, quoniam abraham duos filios habuit, unum de 
ancilla et unum de libera. sed qui de ancilla, secundum carnem natus 
est: qui autem de libera, per repromissionem". nimiae difficultatis est 
demonstrare, isaac tantum, qui de sara natus est, fuisse de 
repromissione generatum, et non etiam ismael, qui de agar ancilla est 
ortus aegyptia. scriptura quippe refert, quod cum, persequente sara, 
agar feta fugisset, et uenisset ad eam angelus in deserto, moneret que 
ut subiiceretur dominae potestati, idem ipse angelus etiam haec locutus 
sit: multiplicans multiplicabo semen tuum, et non numerabitur prae 
multitudine. et postea de ismael (quae utique repromissionis uerba nemo 
dubitarit): iste erit rusticanus homo, manus eius super omnes, et manus 
omnium super eum, et contra faciem omnium fratrum suorum habitabit. sed 
responderi potest, minoris auctoritatis esse repromissionem angeli, quam
 ipsius dei.
sicut enim stella, orto sole, non rutilat: ita et angeli uerba ad 
comparationem repromissionis dei obscurari, et euanescere, et pro nihilo
 computari. uidetur quidem haec responsio aliquid habere momenti; sed 
statim sequentis scripturae auctoritate conteritur. scriptum est enim: 
abraham autem dixit ad deum: ismael iste uiuat in conspectu tuo: et deus
 respondit ad eum ita: ecce sara uxor tua pariet tibi filium, et uocabis
 nomen eius isaac, et statuam testamentum meum ad eum in testamentum 
aeternum, et semini eius post eum. de ismael autem: ecce exaudiui te, et
 ecce benedixi eum, et augebo eum, et multiplicabo illum uehementer. 
duodecim gentes generabit, et dabo eum in gentem magnam, testamentum 
autem meum statuam ad isaac, quem generabit tibi sara in tempore isto, 
anno uenturo. ex quibus euidens est ipsius quoque sermonibus dei, ismael
 secundum repromissionem esse generatum. sed et hoc ita soluitur, 
repromissionem proprie in testamenti datione compleri, et aliud esse 
benedicere, augere, multiplicare uehementer, quod in ismael scriptum 
est: aliud haeredem facere per testamentum, quod de isaac dicitur: 
statuam testamentum meum ad eum, in testamentum aeternum, et semini eius
 post eum. et in consequentibus: testamentum autem meum statuam ad 
isaac, quem pariet tibi sara. et quomodo aliud sunt dona, aliud 
substantia: aliud legata, aliud haereditas (legimus enim filiis 
concubinarum abrahae dona tradita: filio autem sarae totius substantiae 
haereditatem relictam); ita aliud esse, ut diximus, benedictionem atque 
legata, aliud testamentum. sed et hoc dici potest de ismaele, post 
conceptum eius, uel angelum, uel deum locutum. de isaac uero antequam in
 sarae utero conciperetur, deum fuisse pollicitum. haec interim quantum 
ingenii nostri mediocritas patitur dicta sint. caeterum si quis potest 
maius aliquid inuenire, quomodo ismael qui de ancilla natus est, non sit
 repromissionis filius, sed isaac qui de libera: ille potius audiendus 
est. et si quid, inquit apostolus, aliter sentitis, et hoc uobis deus 
reuelauit. nunc breuiter ad altiora tendendum est, ut dicamus 
unumquemque nostrum primum, non iuxta repromissionem nasci, quamdiu 
scripturarum uerbis simplicibus instruitur, et iudaicis adhuc 
expositionibus delectatur: quando uero ad sublimiora transcenderit, et 
legem intellexerit spiritualem, tunc eum de repromissione generari: et, 
ut apertius loquar, quotidie eos qui faciunt opera abrahae, de abraham 
nasci. uerum illos qui habent spiritum seruitutis iterum in timore, ex 
ancilla generari aegyptia; eos autem qui spiritum adoptionis acceperint,
 ex sara libera: qua libertate a christo donati sumus. loquitur dominus 
ad iudaeos, qui adhuc ancillae filii esse malebant: si manseritis in 
sermone meo, uere discipuli mei eritis, et cognoscetis ueritatem, et 
ueritas liberos faciet uos. unde et illi ignorantes mysticum esse quod 
dicebatur, aiunt: semen abrahae sumus, et nemini unquam seruiuimus: 
quomodo tu dicis, liberi eritis? respondit eis iesus: amen, amen dico 
uobis, quia omnis qui facit peccatum, seruus est peccati. seruus autem 
non manet in domo in aeternum, filius autem manet in aeternum. si serui 
sumus peccati, agar nos generauit aegyptia: si non regnat peccatum in 
nostro mortali corpore, uere dei filii sumus.
</p><p>"quae sunt per allegoriam dicta". allegoria proprie de arte 
grammatica est, et quo a metaphora, uel caeteris tropis differat, in 
scholis paruuli discimus. aliud praetendit in uerbis, aliud significat 
in sensu. pleni sunt oratorum, et poetarum libri. scriptura quoque 
diuina, per hanc non modica ex parte contexta est. quod intelligens 
paulus apostolus (quippe qui et saeculares litteras aliqua ex parte 
contigerat) ipso uerbo figurae usus est, ut allegoriam, sicut apud suos 
dicitur, appellaret: quo scilicet sensu magis loci huius graeci sermonis
 abusionem monstraret. scisse autem paulum, licet non ad perfectum, 
litteras saeculares, ipsius uerba testantur: dixit quidam ex eis, 
proprius eorum propheta: cretenses semper mendaces, malae bestiae, 
uentres pigri. hic uersus heroicus epimenidis poetae est, cuius et 
plato, et caeteri scriptores ueteres recordantur, apud athenienses 
quoque cum in areopago satisfaceret, haec addidit: sicut et quidam de 
uobis poetae dixerunt: ipsius enim et genus sumus. hoc hemistichium 
fertur in arato, qui de coelo stellis que conscripsit.
necnon et illud: corrumpunt bonos mores confabulationes pessimae; 
trimeter iambicus de comoedia, sumptus est menandri. ex quibus et aliis,
 euidens est paulum non ignorasse litteras saeculares, et quam hic 
allegoriam dixit, alibi uocasse intelligentiam spiritualem. ut ibi: 
scimus enim quod lex spiritualis est, pro eo quod est, allegoria, siue 
allegorice figurata. et alibi: omnes eamdem spiritualem comederunt 
escam, et eumdem spiritualem biberunt potum. bibebant autem de 
spirituali sequenti eos petra, petra autem erat christus. manna hic, et 
subiti fontis eruptio, et petra ipsa quae sequitur, quod allegorice 
accipienda sint, nemo est qui dubitet. scio quid econtrario possit 
opponi: fratres, si praeoccupatus fuerit homo in aliquo delicto: uos 
spirituales instruite istiusmodi in spiritu mansuetudinis. et in alio 
loco: spiritualis autem diiudicat omnia: ipse autem a nullo diiudicatur:
 quod scilicet aliud quam supra diximus, uerbum spirituale sonet. sed 
nos spiritualem, quia omnia iudicet, et ipse a nemine diiudicetur, eum 
uirum dicimus, qui uniuersa scripturarum sacramenta cognoscens, 
sublimiter ea intelligat: et christum in diuinis libris uidens, nihil in
 eis iudaicae traditionis admittat.
</p><p>"haec enim sunt duo testamenta, unum quidem a monte sina, in 
seruitutem generans, quae est agar. sina enim mons est in arabia, qui 
conterminus est ei, quae nunc est in ierusalem, et seruit cum filiis 
suis. illa autem quae sursum est ierusalem, libera est, quae est mater 
omnium nostrum". pene cunctorum super hoc loco ista est explanatio, ut 
agar ancillam, interpretentur in lege, et in populo iudaeorum: saram 
autem liberam, in ecclesia, quae de gentibus congregata est, quae mater 
sanctorum sit, paulo dicente: quae est mater omnium nostrum. haec diu 
non peperit, antequam christus de uirgine nasceretur, et sterilis fuit: 
necdum risu mundi isaac de electo patre cum uoce sublimium dogmatum 
resonante: siquidem et abraham in nostra lingua, pater electus cum 
sonitu refertur. agar autem quae interpretatur paroikia~g, id est 
incolatus, siue peregrinatio, siue mora, generat ismael, qui tantum 
audiat dei praecepta, nec faciat hominem rusticum, sanguinarium, deserta
 sectantem: qui uniuersis fratribus suis de libera procreatis inimicus 
sit, et aduersa eis fronte resistat. nec mirum uetus testamentum, quod 
in monte sina, qui est in arabia, et confinis est ei, quae nunc est 
ierusalem, constitutum est atque conscriptum, non esse perpetuum: cum et
 incolatus a perpetua possessione diuersus sit, et sina montis nomen 
tentationem sonet: et arabia significet occasum: et econtrario quae 
sursum est ierusalem, quae est libera mater que sanctorum, demonstret 
hanc ierusalem, quae in praesenti est, deorsum esse, et in humili infimo
 que demersam. sunt qui duo testamenta et aliter intelligant: ut 
scripturam diuinam, tam ueterem quam nouam, iuxta diuersitatem sensus 
eorum que sententiam qui legunt, aut ancillam interpretentur, aut 
liberam, et eos, qui adhuc litterae seruiant, et spiritum timoris 
habeant in seruitutem, de agar aegyptia uelint esse generatos; eos autem
 qui ad superiora conscendant, et allegorice uelint sentire quae scripta
 sunt, filios esse sarae, quae in lingua nostra archousa~g, id est 
princeps, interpretatur, genere feminino. et hoc ob illam necessitatem 
se asserunt usurpare: quia iniquum sit moysen, et cunctos prophetas de 
ancilla, quoslibet uero gentilium de libera intelligere procreatos. unde
 melius esse, ut non solum de his qui in ecclesia sunt, pro diuersitate 
(ut supra diximus) intellectuum, alios seruos, alios liberos arbitremur:
 sed etiam de uno eodem que homine quandiu sequitur historiam, ancillae 
eum esse filium: cum autem aperiente iesu scripturas, incensum fuerit 
cor eius, et in fractione panis inspexerit eum quem antea non uidebat: 
tunc et ipsum sarae filium nominari. marcion et manichaeus hunc locum in
 quo dixit apostolus: quae quidem sunt allegorica, et caetera quae 
sequuntur, de codice suo tollere noluerunt, putantes aduersum nos 
relinqui: quod scilicet lex aliter sit intelligenda, quam scripta est: 
cum utique etiamsi allegorice (quod nos quoque fatemur, et paulus docet)
 accipienda sit, non pro uoluntate legentis, et pro scribentis 
auctoritate sic condita sit: et eo ipso, quod contra nos seruare uisi 
sunt, conterantur: quod moyses creatoris dei seruus, spiritualia 
scripserit, apostolo quoque eorum idipsum docente, quem ipsi alterius 
christi, et melioris dei asserunt praedicatorem.
</p><p>"scriptum est enim: laetare, sterilis, quae non paris: erumpe et 
clama, quae non parturis: quia multi filii desertae magis quam eius quae
 habet uirum". uirum habuit synagoga legem: et iuxta annae quoque 
prophetiam, fetosa quondam in liberis fuit. sterilis uero ecclesia, sine
 uiro christo, sine ullo sponsi sermonis alloquio, diu iacuit in 
deserto. sed postquam accepit illa librum repudii in manus suas, et 
omnia ornamenta uiri in idoli uertit ornamentum: tunc maritus, priore 
cingulo putrescente, alium lumbis suis baltheum, aliud de gentibus 
lumbare contexuit: quae statim ut est uiro iuncta, concepit et peperit. 
et in isaac exclamat dominus per prophetam: si est gens nata simul: 
quando una die in actibus apostolorum tria millia et quinque millia 
hominum crediderunt. nec puto necesse esse, ut de multitudine 
christiana, et de iudaeorum paucitate dicamus, cum in toto mundo crucis 
uexilla resplendeant: et uix rarus atque notabilis in urbibus iudaeus 
appareat.
</p><p>"nos autem, fratres, secundum isaac promissionis filii sumus". 
apostolum et similes ei secundum isaac promissionis esse filios, nulla 
intelligentiae difficultas est. sed quia origenes, hunc locum 
edisserens, ita apostoli posuit exemplum: uos autem, fratres, secundum 
isaac promissionis filii estis, quaeritur quomodo galatas, quos stultos 
appellarat, et incoepisse dixerat spiritu, carne finire, nunc secundum 
isaac filios repromissionis uocet? dicimus itaque apostolum ideo eos 
appellare secundum isaac filios repromissionis, quia non penitus eorum 
desperet salutem, et rursum eos ad spiritum quo coeperant aestimet 
reuersuros, fiant que filii liberae. qui si carne fuerint consummati, 
filii sunt ancillae.
</p><p>"sed quomodo tunc qui secundum carnem natus fuerat, persequebatur
 eum qui secundum spiritum: ita et nunc. sed quid dicit scriptura? eiice
 ancillam et filium eius: non enim haeres erit filius ancillae cum filio
 meo isaac. itaque, fratres, non sumus ancillae filii, sed liberae. qua 
libertate christus nos liberauit". non puto inuenire non posse ubi 
ismael persecutus fuerit isaac: sed tantum illud, quod cum filius 
aegyptiae, qui maior natu erat, luderet cum isaac, indignata sit sara, 
et dixerit ad abraham: eiice ancillam et filium eius: non enim 
haereditabit filius ancillae cum filio meo isaac. et utique simplex 
lusus inter infantes, expulsione et abdicatione indignus est. uerum 
apostolus quasi hebraeus ex hebraeis, et ad pedes magistri gamalielis 
edoctus: qui quondam furentes aduersus dominum pharisaeos concilio 
refrenaret, ex uerbis sarae dicentis: non enim haereditabit filius 
ancillae cum filio meo isaac, intellexit lusum illum simplicem non 
fuisse. sed quia forsitan ismael quasi maior natu, et eo tempore 
circumcisus quo iam poterat intelligere et sentire quod passus est, sibi
 primogenita uindicabat, scriptura iurgium paruulorum, lusum uocauit. 
unde et sara haec uerba non sustinens, et consuetudinem sibi primogenita
 uindicantis ancillae filii a parua aetate non patiens, erupit in uocem:
 eiice ancillam cum filio suo: non enim haereditabit filius ancillae cum
 filio meo isaac. quod cum durum uisum fuisset abrahae (semper enim 
primogenitis maiora debentur) non solum ismaelem priorem esse desinere, 
sed ne aequalem quidem cum minore fratre accipere portionem: deus qui 
liberam intus esse, et foras expelli uolebat ancillam, sarae uerba 
confirmat, et loquitur ad abraham: non durum sit coram te de puero et 
ancilla. omnia quae dixerit tibi sara, audi uocem eius: quoniam in isaac
 uocabitur tibi semen. sicut ergo tunc maior frater ismael lactentem 
adhuc et paruulum persequebatur isaac, sibi circumcisionis 
praerogatiuam, sibi primogenita uindicans; ita et nunc secundum carnem 
israel, aduersum minorem fratrem de gentibus populum christianum 
sustollitur, inflatur, erigitur. consideremus insaniam iudaeorum, qui et
 dominum interfecerunt, et prophetas, et apostolos persecuti sunt, et 
aduersantur uoluntati dei: et uidebimus multo maiores persecutiones, 
quas nos etiam historiae docent, a iudaeis in christianos quam a 
gentibus concitatas. miramur de iudaeis? hodie quoque hi qui in christo 
paruuli sunt, et uiuunt carnaliter, persequuntur eos qui ex aqua et 
spiritu nati sunt, et cum christo resurgentes, ea quaerunt quae sursum 
sunt, non deorsum. faciant quod uolunt: cum ismaele persequantur isaac: 
eiicientur foras cum ancilla matre aegyptia: nec accipient haereditatem,
 quam solus qui de repromissione natus est, consequetur. eleganter autem
 et illud, quod is qui secundum carnem natus est, persequitur 
spiritualem. nunquam enim spiritualis persequitur carnalem; sed ignoscit
 ei quasi rusticano fratri: scit eum posse proficere per tempus. et si 
quando aegyptiae filium uiderit irascentem, recordatur unius patris, qui
 lucem, boues crearit et culicem: et in magna domo, non solum esse uasa 
aurea et argentea, sed lignea et fictilia. itaque cum apostolo paulo 
dicamus; non sumus ancillae filii, sed liberae; et renouati in christo, 
audiamus uerba domini ad iudaeos loquentis: si manseritis in sermone 
meo, cognoscetis ueritatem, et ueritas liberabit uos. hac libertate et 
apostolus liberatus aiebat: cum enim sim liber ex omnibus. qui facit 
peccatum, seruus peccati est. ille quia se ab omnibus uitiis liberum, ab
 omni concupiscentia et errore sciebat alienum, recte in christi 
libertate gaudebat dicens: non sumus ancillae filii, sed liberae: qua 
libertate christus nos liberauit.
</p><p>5. "state, et nolite iterum iugo seruitutis contineri". et ex hoc
 ostenditur, quia non stet qui iugo inhaereat seruitutis. et quia is qui
 a christo libertate donatus est, tandiu fuerit sub iugo, quandiu 
spiritum seruitutis habuerit in timore, et legis initia sit secutus. 
quod autem ait, state, firmam et stabilem in christo hortatur fidem, ut 
ecclesiae galatiae fixo in saluatore permaneant pede. de quo et in alio 
loco iustus loquitur: statuit super petram pedes meos, pro eo quod est, 
super christum: ne scilicet circumferantur omni uento doctrinae et in 
diuersa rapiantur. unde et ad stantes dicitur: et qui stat, uideat ne 
cadat. et in alio loco: state, uiriliter agite, confortamini, ut stent 
cum eo, quem stephanus a dextris patris stantem uidit in martyrio 
perseuerans, et qui locutus est ad moysen: tu uero sta me cum. iugum 
autem seruitutis, legem uocat duram, difficilem, laboriosam, quae die ac
 nocte cultores suos graui opere consumit. sicut et petrus in actibus 
apostolorum: quid tentatis, inquit, imponere iugum graue super collum 
fratrum, quod neque nos, neque patres nostri portare potuerunt? quod 
autem apposuit nolite iterum, non quo prius legem galatae custodierint; 
sed quo et idololatriae iugum graue sit, quo aegyptiorum populus 
oppressus, ad instar plumbi in rubrum mare mersus est. iuxta quem sensum
 et supra dixerat: quomodo conuertimini iterum ad infirma, et egena 
elementa; quibus rursum seruire uultis, dies obseruantes, et menses, et 
tempora, et annos? galatae enim qui ad pauli apostoli praedicationem, 
idolis derelictis, statim ad euangelii conscenderant gratiam, non 
reuertebantur ad legis iudaicae seruitutem, quam nunquam prius 
cognouerant: sed uolentes obseruare tempora, circumcidi carne, et 
hostias offerre corporeas, quodammodo in eosdem reuertebantur cultus, 
quibus in idololatria ante seruierant. aiunt enim, et aegypti 
sacerdotes, et ismaelitas, et madianaeos praeputium non habere. quod 
autem nationes obseruent dies, menses, et annos, utinam nesciremus, ne 
nobis cum eis esse unquam mista festiuitas.
</p><p>"ecce ego paulus dico uobis: quoniam si circumcidamini, christus 
uobis nihil prodest". in euangelio saluator ad discipulos loquitur: qui 
uos audit, me audit: qui uos suscipit, me suscipit. et apostolus 
testatur, dicens: uiuo autem, iam non ego: uiuit uero in me christus; et
 alibi: an experimentum quaeritis eius qui in me loquitur christus? ex 
quo liquido comprobatur hoc quod nunc dicit: ecce ego paulus dico uobis,
 non quasi pauli tantum uerba accipienda, sed domini. nam cum et in 
prima ad corinthios praemisisset: his autem qui nupti sunt denuntio, non
 ego, sed dominus; et statim intulisset: caeteris autem ego praecipio, 
ne uilis sua putaretur auctoritas: puto, inquit, quod et ego spiritum 
dei habeo: ut spiritu et christo in se loquente, non contemptui 
duceretur, qui prophetas imitans diceret: haec dicit dominus omnipotens.
 maius autem fiet id quod dictum est: ecce ego paulus dico uobis: 
quoniam si circumcidamini, christus uobis nihil prodest, si cum 
principio copuletur, in quo ait: paulus apostolus non ab hominibus, 
neque per hominem, sed per iesum christum, et reliqua: ut audientes, non
 tam missi, quam mittentis auctoritate moueantur. potest aliquis dicere:
 contrarium est huic loco illud quod ad romanos scribitur: circumcisio 
quidem prodest, si legem custodias; et infra: quid ergo est amplius 
iudaeo: aut quae utilitas circumcisionis? multum per omnem modum. primum
 quidem, quia credita sunt illis eloquia dei. si enim his qui circumcisi
 fuerint christus nihil prodest: quomodo legem custodientibus prodest 
circumcisio? quod quidem hac responsione soluetur, ut dicamus, epistolam
 quae ad romanos scripta est, ad eos esse dictatam, qui ex iudaeis 
gentibus que crediderant: et hoc egisse paulum, ut neuter populus 
offenderetur: quo scilicet suum utraque plebs priuilegium possideret: ut
 nec gentiles circumciderentur, nec circumcisi adducerent praeputium. ad
 galatas autem scribens alio usus sit argumento. non enim erant ex 
circumcisione, sed ex gentibus qui crediderant. nec poterat eis prodesse
 circumcisio, qui post euangelii gratiam iterum ad legalia reuerterentur
 elementa. et in actibus apostolorum narrat historia: cum quidam de 
circumcisione surgentes asseruissent eos qui ex gentibus crediderant, 
debere circumcidi, et legem custodire moysi, seniores qui hierosolymis 
erant, et apostolos pariter congregatos, statuisse per litteras, ne 
superponeretur eis iugum legis, nec amplius obseruarent, nisi ut 
custodirent se tantum ab idolothytis, et sanguine, et fornicatione, siue
 ut in nonnullis exemplaribus scriptum est, et a suffocatis. et ne 
resideat ulla dubitatio, quod circumcisio nihil prosit, sed propter eos 
qui ex iudaeis crediderant, ad romanos de circumcisione sententiam 
temperauit, paulatim ad epistolae eiusdem posteriora descendens, nec 
circumcisionem, nec praeputium aliquid ualere, monstrauit dicens: 
circumcisio itaque nihil est, et praeputium nihil est, sed obseruatio 
mandatorum dei. intantum enim circumcisio nihil est, ut israeliticae 
quoque domui, se de circumcisione iactanti, nihil profuerit, propheta 
memorante: omnes gentes incircumcisae carne, domus autem israel 
incircumcisa corde, et incircumcisus melchisedec, circumcisum benedixit 
abraham. nam quod ait: si circumcidamini, tale est, quale si dicere 
uoluisset, si carne circumcidamini. quam in alio loco non 
circumcisionem, sed concisionem uocat, dicens: uidete concisionem. nos 
enim sumus circumcisio, qui spiritu dei seruimus, et gloriamur in 
christo, et non in carne confidimus. non confidit in carne, qui omnem 
utilitatem exspectat a christo, et non seminat in carne, ut de carne 
metat corruptionem; sed in spiritu, de quo uita aeterna generatur. 
subtilius intuenda sententia: si circumcidamini, christus uobis nihil 
prodest. quod non solum in eo si circumcidantur, non eis prosit ipsa 
circumcisio; sed etiamsi caeteras uideantur extra circumcisionem in 
christo habere uirtutes, uniuersae pereant, cum post fidem christi 
fuerint circumcisi.
quid igitur? nihil profuit timotheo circumcisio? multum per omnem modum.
 non enim tam ideo circumcisus est, ut ex ipsa circumcisione aliquid 
emolumenti aestimare posse se consequi, quam ut caeteros lucrifaceret. 
factus iudaeis iudaeus, ut iudaeos ad fidem christi sua circumcisione 
transduceret. tunc siquidem non prodest circumcisio, cum aliquid per 
semetipsam putatur utilitatis afferre.
</p><p>"contestor autem omnem hominem circumcidentem se, quoniam debitor
 est uniuersae legis faciendae". deus qui circumcisionem primo ad 
abraham, deinde per moysen in lege praecipit, non solum circumcisionem, 
sed et alia multa obseruanda constituit: dies festos hierosolymis 
frequentandos: hostiarum holocausta, mane semper et uespere: 
immolationem in uno tantum loco agni, terrae septima aetate ferias: 
quinquagesimum remissionis annum; et caetera quae facile est de 
scripturis excerpere sibi unumquemque lectorem. coarctabimus itaque 
ebionem, et sectatores eius, qui post euangelium credentes in christo 
circumcidendos putant, ut aut circumcisionem faciant, et caetera quae 
praecipiuntur in lege: aut si impossibile est cuncta fieri, cesset, et 
circumcisio, quae cum caeteris quasi inutilis praetermissa est. quod si 
responderint, possibilia tantum debere se facere (non enim deum ea a 
nobis exigere quae non possumus, sed ea quae possimus implere), dicemus 
eis, non eiusdem esse dei, custodiri uelle legem, et eos qui legem 
custodiant derelinquere. aut quomodo propter intermissam legem reos eos 
faciat, qui etiamsi uelint, uniuersa complere non possint? nos uero 
legem sequi spiritualem, quae dicat: non infrenabis os boui trituranti, 
et cum apostolo intelligere: numquid de bobus cura est deo? sed propter 
nos utique dicit, et obseruare sabbata delicata, non ut hos et asinus 
noster, et uilia pecora laetentur in sabbato; sed illi homines, et 
pecora, de quibus scriptum est: homines et iumenta saluos facies, 
domine. homines rationabiles quosque et spirituales uiros, animalia 
uero, eos qui tardioris ingenii sunt, et a spiritualibus ad agenda 
domini sabbata erudiuntur. nec contrarium esse id quod supra dictum est:
 si circumcidamini, christus uobis nihil prodest: et quod sequitur: 
testificor omnem hominem circumcidentem se, quoniam debitor est 
uniuersae legis faciendae, huic quod infertur a nobis. neque enim 
auditores legis sunt iusti apud deum: sed factores legis 
iustificabuntur. quia factor ille sit legis, qui potest dicere: non 
sumus circumcisio; et, in occulto iudaeus: et, scimus quia lex 
spiritualis est. qui autem concisionem et interfectricem sequatur 
litteram, eum non legis esse factorem, sed uere legis inimicum, maxime 
post saluatoris aduentum, qui ad se conuertentibus tollat uelamen de 
corde, ut omnes reuelata facie gloriam domini contemplantes, 
transfiguremur de uetustate litterae in nouitatem spiritus.
</p><p>"euacuati estis a christo: qui in lege iustificamini, a gratia 
excidistis". quomodo nemo potest duobus dominis seruire, sic umbram 
pariter et ueritatem legis implere difficile est. umbra in lege ueteri 
est, donec aspiret dies, et amoueantur umbrae: ueritas in euangelio 
christi: gratia enim et ueritas per iesum christum factae sunt. perdit 
ergo gratiam christi, et euangelium quod tenuerat, amittit, qui in 
aliqua obseruatione legis se iustificari putat: et cum gratiam amiserit,
 a christi fide destituitur, et in eius opere conquiescit: 
kat�rg�th�te~g enim apo~g tou~g christou~g, non ut in latino male 
interpretatum est, euacuati estis a christo, sed, in christi opere 
cessastis, magis intelligitur, ut id quod supra specialiter de 
circumcisione praeceperat, dicens: si circumcidamini, christus uobis 
nihil prodest, nunc de tota lege generaliter comprehendat, nihil eos in 
christi opere proficere, qui in quacunque obseruatione legis se 
crediderint iustificandos.
</p><p>"nos enim spiritu ex fide, spem iustitiae exspectamus". spiritum,
 ad distinctionem litterae posuit. spes uero iustitiae, christus 
intelligendus: quia ipse est ueritas, patientia, spes, iustitia, omnes 
que uirtutes cuius nos secundum exspectamus aduentum, quod iudicaturus 
est omnia, et iam non patientia, sed iustitia affuturus, ut reddat 
unicuique secundum opera sua. cuius dei praesentiam apostolus, et qui ei
 sunt similes exspectantes, aiunt: adueniat regnum tuum, ut cum filius 
deo et patri tradiderit regnum, et in subiectis omnibus fuerit et ipse 
subiectus: tunc caput subiiciatur in corpore, et sit deus omnia in 
omnibus. quia qui nunc est ex parte, per singulos, tunc incipiet totus 
esse per cunctos.
</p><p>"nam in christo iesu, neque circumcisio aliquid ualet, neque 
praeputium, sed fides quae per charitatem operatur". his qui in christo 
iesu uolunt uiuere, uirtutes appetendae sunt, uitia fugienda, media uero
 quae inter uirtutes et uitia sunt, nec fugienda, nec appetenda, ut 
circumcisio et praeputium, et caetera his similia. circumcisio quidem 
prodest, si legem custodias. quae idcirco utilis fuit his qui in lege 
uixerunt, non quia circumcisi erant, sed quia credita sunt illis eloquia
 dei, quae in opera uertentes, a salute extranei non fuerunt. nec nos 
moueat quod a sephora tollens calculum, filium circumcidit, et 
suffocantem angelum prohibuit a marito, siue ut aliter in hebraeo 
scriptum refertur, quia nunc non tam circumcisionem penitus nil 
prodesse, quam in christo iesu eam non ualere testatus est, ex eo 
siquidem tempore quo euangelium in toto orbe radiauit, superflua est 
circumcisionis iniuria.
quae tunc, ut caetera quoque legis, ualuit, quando et benedictiones 
carnales legem seruantibus spondebantur; quod scilicet, si implessent 
eam, benedicti essent in ciuitate, benedicti in agro, plena haberent 
horrea, et multa alia quae in repromissionibus continentur. nos autem in
 christo iesu ualere uolumus et confortari, id est, in uera 
circumcisione et non in concisione iudaica. neque enim qui in aperto 
iudaeus est, neque manifesta in carne circumcisio, sed in abscondito 
iudaeus, et circumcisio cordis in spiritu, non littera. nihil itaque 
prodest in christo carnis circumcisio, sed cordis et aurium, quae aufert
 illud opprobrium iudaeorum: ecce incircumcisae aures uestrae, et non 
potestis audire. prodest circumcisio labiorum, quam iuxta humilitatem, 
necdum se habere causabatur moyses, ut in hebraico scriptum est: ego 
autem sum praeputium habens in labiis. multum utilitatis praebet, et in 
rebus uenereis circumcisio cum per castitatem impudicitia desecatur. 
igitur in christo iesu nec circumcisio ualet, nec praeputium corporale, 
quia in medio, id est, inter uitia uirtutes que sunt posita; sed fides, 
quae per charitatem operatur ut et fides quae reputata est abrahae in 
iustitiam, comprobetur, et omne opus fidei in charitate ponatur, tota 
lege et prophetis ex charitate pendentibus. in his siquidem duobus 
praeceptis: diliges deum tuum, et diliges proximum, saluator asseruit 
legem prophetas que consistere. et paulus in alio loco: etenim non 
adulterabis, non furaberis, non concupisces, et si quod est aliud 
mandatum, in hoc sermone recapitulatur: diliges proximum tuum sicut te. 
si ergo omne mandatum recapitulatur in eo quod dictum est: diliges 
proximum tuum tanquam te, fides autem per charitatem operata ualet 
plurimum, manifestum est operationem fidei per charitatem, plenitudinem 
mandatorum omnium continere. quomodo autem iuxta apostolum iacobum, 
fides absque operibus mortua est: sic absque fide, quamuis bona opera 
sint, mortua computantur. qui igitur in christo non credunt, et sunt 
probis moribus, aliud quid magis habent quam opera uirtutum? exemplum 
fidei quae per charitatem operatur, de euangelio illa meretrix tribuat, 
quae cum in domo pharisaei accubanti domino pedes lauisset lacrymis, 
tersisset crinibus, linisset unguento, et pharisaeo murmuranti, dominus 
parabolam quinquaginta et quingentos denarios debitoris proposuisset, 
adiecit: propter quod dico tibi: dimittuntur ei peccata multa, quia 
dilexit multum. et ad ipsam mulierem conuersus, ait: fides tua te saluam
 fecit: uade in pace. aperte enim in hoc loco demonstratum est mulierem 
istam habuisse fidem per charitatem operatam, quae multum ualuerit in 
christo. esto quis dicat: bene circumcisionem in christo nihil ualere 
monstrauit, quam sciebat aliquando ualuisse: nunquid et de praeputio 
aliquis ambigebat, ut diceret, neque praeputium? sed si consideremus 
plurimos christianorum, id est, e nostris, qui de oleastro inserti sumus
 in radicem bonae oliuae exsultare contra fractos ramos populi 
iudaeorum, et dicere, magis ualere praeputium, in quo abraham deo 
placuit, et reputata est ei fides ad iustitiam, quam circumcisionem, 
quae in signum fidei data est, et habenti eam non profuit israeli: 
uidebimus etiam hanc quorundam usurpationem cautissime nunc exclusam.
</p><h3 align="center"><a name="TOC-LIBER-3"></a>LIBER 3</h3>
<p>tertium ad galatas, o paula et eustochium, uolumen hoc cudimus: non 
ignari imbecillitatis nostrae, et exilis ingenii riuulum, uix paruo 
strepentem murmure sentientes. iam enim et in ecclesiis ista quaeruntur:
 omissa que apostolicorum simplicitate et puritate uerborum, quasi ad 
athenaeum, et ad auditoria conuenitur, ut plausus circumstantium 
suscitentur: ut oratio rhetoricae artis fucata mendacio, quasi quaedam 
meretricula procedat in publicum, non tam eruditura populo, quam fauorem
 populi quaesitura, et in modum psalterii et tibiae dulce canentis, 
sensus demulceat audientium; ut uere illud prophetae ezechielis nostris 
temporibus possit aptari, dicente domino ad eum: et factus es eis quasi 
uox citharae suaue canentis, et bene compositae: et audiunt uerba tua, 
et non faciunt ea. uerum quid agam? taceam ne? sed scriptum est: non 
apparebis in conspectu domini tui uacuus. et isaias (sicut in hebraeis 
tamen habetur uoluminibus) ingemiscit: uae mihi misero, quia tacui. 
loquar? sed omnem sermonis elegantiam, et latini eloquii uenustatem, 
stridor lectionis hebraicae sordidauit. nostis enim et ipsae, quod plus 
quam quindecim anni sunt, ex quo in manus meas nunquam tullius, nunquam 
maro, nunquam gentilium litterarum quilibet auctor ascendit: et si quid 
forte inde dum loquimur, obrepit, quasi antiqui per nebulam somnii 
recordamur. quod autem profecerim ex linguae illius infatigabili studio,
 aliorum iudicio derelinquo: ego quid in mea amiserim, scio. accedit ad 
hoc, quia propter oculorum et totius corpusculi infirmitatem, manu mea 
ipse non scribo: nec labore et diligentia compensare queo eloquii 
tarditatem: quod de uirgilio quoque tradunt, quia libros suos in modum 
ursorum fetum lambendo figurauerit: uerum accito notario, aut statim 
dicto quodcunque in buccam uenerit: aut si paululum uoluero cogitare, 
melius aliquid prolaturus, tunc me tacitus ille reprehendit, manum 
contrahit, frontem rugat, et se frustra adesse, toto gestu corporis 
contestatur. oratio autem etsi de bonae indolis ingenio sit profecta, et
 distincta inuentionibus, et ornata flore uerborum: tamen nisi auctoris 
sui manu limata fuerit et polita, non est nitida, non habet mistam cum 
decore grauitatem; sed in modum diuitum rusticorum, opibus suis magis 
arguitur, quam exornatur. quorsum ista? uidelicet ut et uobis, et 
caeteris (qui forte legere uoluerint) sit responsum, me non panegyricum,
 aut controuersiam scribere, sed commentarium, id est, hoc habere 
propositum, non ut mea uerba laudentur, sed ut quae ab alio bene dicta 
sunt, ita intelligantur ut dicta sunt. officii mei est obscura 
disserere, manifesta perstringere, in dubiis immorari. unde et a 
plerisque commentariorum opus, explanatio nominatur. si quis eloquentiam
 quaerit, uel declamationibus delectatur, habet in utraque lingua 
demosthenem et tullium, polemonem et quintillianum.
ecclesia christi non de academia et lycaeo, sed de uili plebecula 
congregata est. unde et apostolus: uidete, inquit, uocationem uestram, 
fratres, quia non multi sapientes secundum carnem, non multi potentes, 
non multi nobiles; sed quae stulta sunt huius mundi elegit deus, ut 
confundat sapientes: et infirma mundi elegit deus, ut confundat fortia: 
et ignobilia huius mundi, et contemptibilia elegit deus, et quae non 
sunt, ut ea quae sunt, destrueret. quia enim ex creaturarum ordine, 
uarietate, constantia, non cognouerat mundus per sapientiam deum, 
placuit deo per stultitiam praedicationis, saluos facere credentes: non 
in sapientia uerbi, ut non euacuaretur crux christi. ubi enim sapiens, 
ubi grammaticus, ubi causarum naturalium scrutatores? nec in 
persuasibilibus sapientiae uerbis, sed in ostensione uirtutis et 
spiritus: ut fides credentium non esset in sapientia hominum, sed in 
uirtute dei. quamobrem et ipse apostolus ad eosdem corinthios 
loquebatur: et ego ueniens ad uos, fratres, ueni non per sublimitatem 
sermonum, et sapientiae, annuntians uobis testimonium domini. non enim 
iudicaui scire me aliquid inter uos, nisi christum iesum et hunc 
crucifixum. et ne forsitan putaretur, hac dicens, esse insipientiae 
praedicator, mente praesaga, quod opponi poterat, euertit. sed loquitur,
 inquit, dei sapientiam in mysterio, quae abscondita est: quam nemo 
principum huius saeculi cognouit. quotusquisque nunc aristotelem legit? 
quanti platonis uel libros nouere, uel nomen? uix in angulos otiosi eos 
senes recolunt. rusticanos uero et piscatores nostros totus orbis 
loquitur, uniuersus mundus sonat. itaque sermone simplici, simplicia 
eorum uerba pandenda sunt. uerba, inquam, non sensus. caeterum si 
orantibus uobis, illum possim in exponendis epistolis eorum habere 
spiritum, quem illi in dictando habuerunt: tunc uideritis tantam 
maiestatem et latitudinem in his uerae fuisse sapientiae, quanta in 
saeculi litteratis arrogantia et uanitas fuit. breuiter uobis meae 
mentis fateor arcanum: qui per me intellecturus est apostolum, nolo ut 
mea scripta difficulter intelligat, et ad interpretem cognoscendum, 
alium quaerat interpretem. sed iam tempus est, ut reliqua persequamur.
</p><p>"currebatis bene, quis uos impediuit ueritati non obedire?" id 
quod nunc latinus posuit interpres ueritati non obedire, et in graeco 
scriptum est t�i~g al�theiai~g m�~g peithesthai~g, in superiori loco ita
 interpretatus est, non credere ueritati. quod quidem nos, in uetustis 
codicibus non haberi, in suo loco adnotauimus: licet et graeca 
exemplaria hoc errore confusa sint. sensus autem iste: adorabatis patrem
 in spiritu et ueritate, et de plenitudine christi accipientes, 
sciebatis, quia lex data est tantum populo per moysen, et non etiam 
facta. gratia autem et ueritas non solum data, sed et facta per iesum 
christum. cum igitur tam bene curreretis, ueritati magis quam imaginibus
 seruientes, a quo praepediti doctore peruerso umbram legis sequimini, 
et euangelii relinquitis ueritatem? sequitur.
</p><p>"nemini consenseritis". sed quia nec in graecis libris, nec in 
his qui in apostolum commentati sunt, hoc scriptum inuenimus, 
praetereundum uidetur.
</p><p>"persuasio uestra non est ex eo qui uocauit uos". in latinis 
codicibus ita scriptum reperi: persuasio uestra ex deo est, qui uocauit 
uos. quod quidem puto, ex eo, fuisse, et non intellectum, paulatim ob 
similitudinem, ex deo, increbuisse, pro eo quod est, ex eo. sed nec sic 
potest stare sensus, ut quos modo accusauerat quare non obedierint 
ueritati, ostendens in eorum arbitrio positum, uel obedire, uel non 
obedire, nunc e contrario asserat persuasionem et obedientiam eorum, non
 tam ex ipsis esse qui uocentur, quam ex eo qui uocet. melius igitur et 
uerius sic legitur: persuasio uestra non est ex eo qui uocauit uos.
ecclesia christi non de academia et lycaeo, sed de uili plebecula 
congregata est. unde et apostolus: uidete, inquit, uocationem uestram, 
fratres, quia non multi sapientes secundum carnem, non multi potentes, 
non multi nobiles; sed quae stulta sunt huius mundi elegit deus, ut 
confundat sapientes: et infirma mundi elegit deus, ut confundat fortia: 
et ignobilia huius mundi, et contemptibilia elegit deus, et quae non 
sunt, ut ea quae sunt, destrueret. quia enim ex creaturarum ordine, 
uarietate, constantia, non cognouerat mundus per sapientiam deum, 
placuit deo per stultitiam praedicationis, saluos facere credentes: non 
in sapientia uerbi, ut non euacuaretur crux christi. ubi enim sapiens, 
ubi grammaticus, ubi causarum naturalium scrutatores? nec in 
persuasibilibus sapientiae uerbis, sed in ostensione uirtutis et 
spiritus: ut fides credentium non esset in sapientia hominum, sed in 
uirtute dei. quamobrem et ipse apostolus ad eosdem corinthios 
loquebatur: et ego ueniens ad uos, fratres, ueni non per sublimitatem 
sermonum, et sapientiae, annuntians uobis testimonium domini. non enim 
iudicaui scire me aliquid inter uos, nisi christum iesum et hunc 
crucifixum. et ne forsitan putaretur, hac dicens, esse insipientiae 
praedicator, mente praesaga, quod opponi poterat, euertit. sed loquitur,
 inquit, dei sapientiam in mysterio, quae abscondita est: quam nemo 
principum huius saeculi cognouit. quotusquisque nunc aristotelem legit? 
quanti platonis uel libros nouere, uel nomen? uix in angulos otiosi eos 
senes recolunt. rusticanos uero et piscatores nostros totus orbis 
loquitur, uniuersus mundus sonat. itaque sermone simplici, simplicia 
eorum uerba pandenda sunt. uerba, inquam, non sensus. caeterum si 
orantibus uobis, illum possim in exponendis epistolis eorum habere 
spiritum, quem illi in dictando habuerunt: tunc uideritis tantam 
maiestatem et latitudinem in his uerae fuisse sapientiae, quanta in 
saeculi litteratis arrogantia et uanitas fuit. breuiter uobis meae 
mentis fateor arcanum: qui per me intellecturus est apostolum, nolo ut 
mea scripta difficulter intelligat, et ad interpretem cognoscendum, 
alium quaerat interpretem. sed iam tempus est, ut reliqua persequamur. 
"currebatis bene, quis uos impediuit ueritati non obedire?" id quod nunc
 latinus posuit interpres ueritati non obedire, et in graeco scriptum 
est t�i~g al�theiai~g m�~g peithesthai~g, in superiori loco ita 
interpretatus est, non credere ueritati. quod quidem nos, in uetustis 
codicibus non haberi, in suo loco adnotauimus: licet et graeca 
exemplaria hoc errore confusa sint. sensus autem iste: adorabatis patrem
 in spiritu et ueritate, et de plenitudine christi accipientes, 
sciebatis, quia lex data est tantum populo per moysen, et non etiam 
facta. gratia autem et ueritas non solum data, sed et facta per iesum 
christum. cum igitur tam bene curreretis, ueritati magis quam imaginibus
 seruientes, a quo praepediti doctore peruerso umbram legis sequimini, 
et euangelii relinquitis ueritatem? sequitur. "nemini consenseritis". 
sed quia nec in graecis libris, nec in his qui in apostolum commentati 
sunt, hoc scriptum inuenimus, praetereundum uidetur. "persuasio uestra 
non est ex eo qui uocauit uos". in latinis codicibus ita scriptum 
reperi: persuasio uestra ex deo est, qui uocauit uos. quod quidem puto, 
ex eo, fuisse, et non intellectum, paulatim ob similitudinem, ex deo, 
increbuisse, pro eo quod est, ex eo. sed nec sic potest stare sensus, ut
 quos modo accusauerat quare non obedierint ueritati, ostendens in eorum
 arbitrio positum, uel obedire, uel non obedire, nunc e contrario 
asserat persuasionem et obedientiam eorum, non tam ex ipsis esse qui 
uocentur, quam ex eo qui uocet. melius igitur et uerius sic legitur: 
persuasio uestra non est ex eo qui uocauit uos.
ecclesia christi non de academia et lycaeo, sed de uili plebecula 
congregata est. unde et apostolus: uidete, inquit, uocationem uestram, 
fratres, quia non multi sapientes secundum carnem, non multi potentes, 
non multi nobiles; sed quae stulta sunt huius mundi elegit deus, ut 
confundat sapientes: et infirma mundi elegit deus, ut confundat fortia: 
et ignobilia huius mundi, et contemptibilia elegit deus, et quae non 
sunt, ut ea quae sunt, destrueret. quia enim ex creaturarum ordine, 
uarietate, constantia, non cognouerat mundus per sapientiam deum, 
placuit deo per stultitiam praedicationis, saluos facere credentes: non 
in sapientia uerbi, ut non euacuaretur crux christi. ubi enim sapiens, 
ubi grammaticus, ubi causarum naturalium scrutatores? nec in 
persuasibilibus sapientiae uerbis, sed in ostensione uirtutis et 
spiritus: ut fides credentium non esset in sapientia hominum, sed in 
uirtute dei. quamobrem et ipse apostolus ad eosdem corinthios 
loquebatur: et ego ueniens ad uos, fratres, ueni non per sublimitatem 
sermonum, et sapientiae, annuntians uobis testimonium domini. non enim 
iudicaui scire me aliquid inter uos, nisi christum iesum et hunc 
crucifixum. et ne forsitan putaretur, hac dicens, esse insipientiae 
praedicator, mente praesaga, quod opponi poterat, euertit. sed loquitur,
 inquit, dei sapientiam in mysterio, quae abscondita est: quam nemo 
principum huius saeculi cognouit. quotusquisque nunc aristotelem legit? 
quanti platonis uel libros nouere, uel nomen? uix in angulos otiosi eos 
senes recolunt. rusticanos uero et piscatores nostros totus orbis 
loquitur, uniuersus mundus sonat. itaque sermone simplici, simplicia 
eorum uerba pandenda sunt. uerba, inquam, non sensus. caeterum si 
orantibus uobis, illum possim in exponendis epistolis eorum habere 
spiritum, quem illi in dictando habuerunt: tunc uideritis tantam 
maiestatem et latitudinem in his uerae fuisse sapientiae, quanta in 
saeculi litteratis arrogantia et uanitas fuit. breuiter uobis meae 
mentis fateor arcanum: qui per me intellecturus est apostolum, nolo ut 
mea scripta difficulter intelligat, et ad interpretem cognoscendum, 
alium quaerat interpretem. sed iam tempus est, ut reliqua persequamur. 
"currebatis bene, quis uos impediuit ueritati non obedire?" id quod nunc
 latinus posuit interpres ueritati non obedire, et in graeco scriptum 
est t�i~g al�theiai~g m�~g peithesthai~g, in superiori loco ita 
interpretatus est, non credere ueritati. quod quidem nos, in uetustis 
codicibus non haberi, in suo loco adnotauimus: licet et graeca 
exemplaria hoc errore confusa sint. sensus autem iste: adorabatis patrem
 in spiritu et ueritate, et de plenitudine christi accipientes, 
sciebatis, quia lex data est tantum populo per moysen, et non etiam 
facta. gratia autem et ueritas non solum data, sed et facta per iesum 
christum. cum igitur tam bene curreretis, ueritati magis quam imaginibus
 seruientes, a quo praepediti doctore peruerso umbram legis sequimini, 
et euangelii relinquitis ueritatem? sequitur. "nemini consenseritis". 
sed quia nec in graecis libris, nec in his qui in apostolum commentati 
sunt, hoc scriptum inuenimus, praetereundum uidetur. "persuasio uestra 
non est ex eo qui uocauit uos". in latinis codicibus ita scriptum 
reperi: persuasio uestra ex deo est, qui uocauit uos. quod quidem puto, 
ex eo, fuisse, et non intellectum, paulatim ob similitudinem, ex deo, 
increbuisse, pro eo quod est, ex eo. sed nec sic potest stare sensus, ut
 quos modo accusauerat quare non obedierint ueritati, ostendens in eorum
 arbitrio positum, uel obedire, uel non obedire, nunc e contrario 
asserat persuasionem et obedientiam eorum, non tam ex ipsis esse qui 
uocentur, quam ex eo qui uocet. melius igitur et uerius sic legitur: 
persuasio uestra non est ex eo qui uocauit uos.
ecclesia christi non de academia et lycaeo, sed de uili plebecula 
congregata est. unde et apostolus: uidete, inquit, uocationem uestram, 
fratres, quia non multi sapientes secundum carnem, non multi potentes, 
non multi nobiles; sed quae stulta sunt huius mundi elegit deus, ut 
confundat sapientes: et infirma mundi elegit deus, ut confundat fortia: 
et ignobilia huius mundi, et contemptibilia elegit deus, et quae non 
sunt, ut ea quae sunt, destrueret. quia enim ex creaturarum ordine, 
uarietate, constantia, non cognouerat mundus per sapientiam deum, 
placuit deo per stultitiam praedicationis, saluos facere credentes: non 
in sapientia uerbi, ut non euacuaretur crux christi. ubi enim sapiens, 
ubi grammaticus, ubi causarum naturalium scrutatores? nec in 
persuasibilibus sapientiae uerbis, sed in ostensione uirtutis et 
spiritus: ut fides credentium non esset in sapientia hominum, sed in 
uirtute dei. quamobrem et ipse apostolus ad eosdem corinthios 
loquebatur: et ego ueniens ad uos, fratres, ueni non per sublimitatem 
sermonum, et sapientiae, annuntians uobis testimonium domini. non enim 
iudicaui scire me aliquid inter uos, nisi christum iesum et hunc 
crucifixum. et ne forsitan putaretur, hac dicens, esse insipientiae 
praedicator, mente praesaga, quod opponi poterat, euertit. sed loquitur,
 inquit, dei sapientiam in mysterio, quae abscondita est: quam nemo 
principum huius saeculi cognouit. quotusquisque nunc aristotelem legit? 
quanti platonis uel libros nouere, uel nomen? uix in angulos otiosi eos 
senes recolunt. rusticanos uero et piscatores nostros totus orbis 
loquitur, uniuersus mundus sonat. itaque sermone simplici, simplicia 
eorum uerba pandenda sunt. uerba, inquam, non sensus. caeterum si 
orantibus uobis, illum possim in exponendis epistolis eorum habere 
spiritum, quem illi in dictando habuerunt: tunc uideritis tantam 
maiestatem et latitudinem in his uerae fuisse sapientiae, quanta in 
saeculi litteratis arrogantia et uanitas fuit. breuiter uobis meae 
mentis fateor arcanum: qui per me intellecturus est apostolum, nolo ut 
mea scripta difficulter intelligat, et ad interpretem cognoscendum, 
alium quaerat interpretem. sed iam tempus est, ut reliqua persequamur. 
"currebatis bene, quis uos impediuit ueritati non obedire?" id quod nunc
 latinus posuit interpres ueritati non obedire, et in graeco scriptum 
est t�i~g al�theiai~g m�~g peithesthai~g, in superiori loco ita 
interpretatus est, non credere ueritati. quod quidem nos, in uetustis 
codicibus non haberi, in suo loco adnotauimus: licet et graeca 
exemplaria hoc errore confusa sint. sensus autem iste: adorabatis patrem
 in spiritu et ueritate, et de plenitudine christi accipientes, 
sciebatis, quia lex data est tantum populo per moysen, et non etiam 
facta. gratia autem et ueritas non solum data, sed et facta per iesum 
christum. cum igitur tam bene curreretis, ueritati magis quam imaginibus
 seruientes, a quo praepediti doctore peruerso umbram legis sequimini, 
et euangelii relinquitis ueritatem? sequitur. "nemini consenseritis". 
sed quia nec in graecis libris, nec in his qui in apostolum commentati 
sunt, hoc scriptum inuenimus, praetereundum uidetur. "persuasio uestra 
non est ex eo qui uocauit uos". in latinis codicibus ita scriptum 
reperi: persuasio uestra ex deo est, qui uocauit uos. quod quidem puto, 
ex eo, fuisse, et non intellectum, paulatim ob similitudinem, ex deo, 
increbuisse, pro eo quod est, ex eo. sed nec sic potest stare sensus, ut
 quos modo accusauerat quare non obedierint ueritati, ostendens in eorum
 arbitrio positum, uel obedire, uel non obedire, nunc e contrario 
asserat persuasionem et obedientiam eorum, non tam ex ipsis esse qui 
uocentur, quam ex eo qui uocet. melius igitur et uerius sic legitur: 
persuasio uestra non est ex eo qui uocauit uos.
aliud quippe dei opus est, aliud hominum. dei opus est, uocare: hominum,
 uel credere, uel non credere. et sicubi de scripturis liberum hominis 
affirmatur arbitrium ut ibi: si uolueritis et audieritis me. et iterum: 
et nunc israel, quid petit a te dominus deus tuus, et ex hoc loco maxime
 comprobatur. uerum simpliciores quique putantes se deferre deo, ut 
persuasio quoque nostra in eius sit potestate, abstulerunt partem 
orationis non et sensum contrarium apostolo reddidere. siue ergo in 
bonam, siue in malam partem, nec deus, nec diabolus in causa est, quia 
persuasio nostra non est ex eo qui uocauit nos, sed ex nobis, qui uel 
consentimus, uel non consentimus uocanti. aliter: persuasio haec quam 
nunc sequimini, non est ex deo, qui in principio uos uocauit, sed ex his
 qui uos postea turbauerunt.
</p><p>"modicum fermentum totam conspersionem fermentat". male in 
nostris codicibus habetur: modicum fermentum totam massam corrumpit, et 
sensum potius interpres suum, quam uerba apostoli transtulit. hac autem 
ipsa sententia paulus et ad corinthios utitur; ubi praecepit eum qui 
uxorem patris sui habebat, tolli de medio, et tradi poenitentiae in 
interitum et uexationem carnis per ieiunia et aegrotationes, ut spiritus
 saluus fiat in die domini iesu christi. ait quippe: non bona gloriatio 
uestra. nescitis quia modicum fermentum totam massam corrumpit? siue (ut
 iam emendauimus) totam conspersionem fermentat? et statim intulit: 
expurgate uetus fermentum, ut sitis nouas conspersio, sicut estis azymi;
 etenim pascha nostrum immolatus est christus. itaque epulemur non in 
fermento ueteri, neque in fermento malitiae et nequitiae, sed in azymis 
sinceritatis et ueritatis. nunc autem per hanc eamdem sententiam docet 
panem ecclesiae spiritualem, qui de coelo descendit, non debere iudaica 
interpretatione uiolari: et dominus idipsum discipulis praecepit, ut 
caueant a fermento pharisaeorum. quod euangelista manifestius faciens 
addidit: dixerat autem eis de doctrina pharisaeorum. porro quae est ista
 alia doctrina pharisaeorum, nisi legis secundum carnem obseruatio? 
sensus itaque iste est: nolite putare paucorum hominum, qui de iudaea 
uenientes aliud docent, insidias contemnendas. scintilla res parua est, 
et pene dum cernitur, non uidetur; sed si fomitem comprehenderit, et 
nutrimenta sui quamuis paruus ignis inuenerit, moenia, urbes, latissimos
 saltus, regiones que consumit. fermentum quoque cuius ad aliam partem 
in euangelio parabola temperata est, res modica uidetur et nihili; sed 
cum farinae conspersum, totam massam suo uigore corruperit, in illius 
uim transit omne quod mistum est: ita et doctrina peruersa ab uno 
incipiens uix duos aut tres primum in exordio reperit auditores; sed 
paulatim ut cancer serpit in corpore, et iuxta uulgare prouerbium, unius
 pecudis scabies, totum commaculat gregem. igitur et scintilla statim ut
 apparuerit, exstinguenda est, et fermentum a massae uicinia semouendum,
 secandae putridae carnes, et scabiosum animal a caulis ouium 
repellendum, ne tota domus, massa, corpus et pecora, ardeat, 
corrumpatur, putrescat, intereat. arius in alexandria una scintilla 
fuit; sed quia non statim oppressa est, totum orbem eius flamma populata
 est.
</p><p>"ego confido in uobis in domino, quia nihil aliud sapietis". non 
per coniecturam, ut quidam uolunt, sed prophetico spiritu paulus 
pronuntiat, galatas ad ueritatis uiam, quam amiserant, regressuros. 
etenim qui alios hortabatur, ut aemularentur charismata, magis autem ut 
prophetarent: ipse quoque eadem plenus gratia loquebatur: ex parte 
cognoscimus, et ex parte prophetamus. praeuidens igitur spiritu, quia 
nihil aliud essent credituri, nisi quod per epistolam docebantur, ait: 
ego confido in uobis in domino quod nihil aliud sapietis. nam et additio
 dominici nominis, idipsum significat. si enim per coniecturam hoc 
aestimabat, potuerat dicere: ego confido in uobis. nunc autem apponens, 
in domino, diuino quodam confidens spiritu, quod futurum cognouerat, 
prophetauit.
</p><p>"qui autem conturbat uos, portabit iudicium, quicunque est ille".
occulte, inquiunt, petrum lacerat, cui supra in faciem restitisse se 
scribit, quod non recto pede incesserit ad euangelii ueritatem. sed nec 
paulus tam procaci maledicto de ecclesiae principe loqueretur, nec 
petrus dignus qui conturbatae ecclesiae reus fieret. ex quo arbitrandum 
est de alio quodam dici, qui aut cum apostolis fuerat, aut de iudaea 
uenerat, aut ex pharisaeis crediderat, aut certe magnus sit apud galatas
 aestimatus, ut portet iudicium ecclesiae conturbatae, quicunque est 
ille. portare autem iudicium, id est, quod aliis uerbis in sequentibus 
dixit: unusquisque proprium onus portabit. et puto in scripturis, onus 
et in bonam et in malam partem posse accipi, hoc est, et in his qui 
peccatis grauibus opprimuntur et in illis qui uirtutum leuia onera 
sustentant. de peccatis in psalmo poenitens loquitur: iniquitates meae 
eleuatae sunt super caput meum, quasi onus graue grauatae sunt super me.
 de uirtutibus, doctrina que uirtutum saluator ait: iugum enim meum 
suaue est, et onus meum leue est. quod autem et doctrina pro onere 
accipiatur, perspicuum fit in euangelio. alligant quippe pharisaei onera
 grauia, et quae portari non possunt, et superponunt ea super humeros 
hominum, ipsi autem uno ea digito nolunt contingere. quam graue sit 
aliquem de tranquillitate turbare, et serena corda hominum quibusdam 
quasi fluctibus concitare, saluatoris ad apostolos uerba testantur, 
dicentis: ne conturbetur cor uestrum, neque timeatis. expedit quippe ei 
qui conturbat et scandalizat quempiam in ecclesia, ut lapis molaris 
circumdetur collo eius, et mittatur cum eo in mare, quam ut scandalizet 
unum de his minimis, qui a saluatore monstrantur. turbati ergo fuerant 
galatae inter spiritum et litteram circumcisionem et concisionem, 
iudaismum occultum et manifestum, quid agerent ignorantes. breuius autem
 et sic accipi potest. quicunque est ille qui uos ad pharisaeorum 
doctrinam retrahit, et in carne desiderat circumcidi, quamuis sit 
eloquens, et in legis eruditione se iactitet, nihil amplius dico, nisi 
hoc (quod etiam uos abnuere non potestis) quod portabit pro hoc opere 
iudicium, et consequetur pro suo labore mercedem.
</p><p>"ego autem, fratres, si circumcisionem praedico, quid adhuc 
persecutionem patior? ergo euacuatum est (siue, ut in graeco melius 
habet, cessauit), scandalum crucis". legimus in actibus apostolorum, 
ipse quoque apostolus paulus in epistolis suis saepe commemorat, se a 
iudaeis persecutiones creberrimas sustinuisse, propterea quod doceret 
eos qui de gentibus crediderant in christo, non debere circumcidi. hi 
itaque de quibus supra ait: qui autem conturbat uos, portabit iudicium, 
quicunque est ille, ut deciperent galatas, etiam hoc addebant: non solum
 petrus et iacobus, et ioannes, et caeteri in iudaea apostoli 
circumcisionem, et alia praecepta legis obseruant, sed ipse quoque 
paulus, qui uos aliter docuit, quam se rei ueritas habet, timotheum 
circumcidit, et iudaeis frequenter iudaeus factus est, ueritate cogente.
 quam opinionem de galatarum mentibus paulus nunc uolens tollere, ait: 
ego autem, fratres, si circumcisionem praedico, quid adhuc persecutionem
 patior? omne, inquit, in me odium iudaeorum, et qua aduersum furiunt 
insania, ob nihil aliud est, nisi quod doceo gentes non debere 
circumcidi et legis onera superflua et iam abolita custodire. cum autem 
persecutionem patiar, manifestum est me circumcisionem non praedicare, 
quam destruo. non enim tam persecutionem patior a iudaeis, quia praedico
 crucifixum, et iesum dico esse christum, quem lex et prophetae 
praenuntiauerunt, quam quia doceo legem esse completam. quod autem crux 
iudaeis scandalum sit, gentibus stultitia, ipse dominus noster ostendit,
 qui lapis dicitur offensionis et petra scandali: propter nihil aliud 
puto, nisi quia praedicatio cum plenis uelis ad audientes processerit, 
statim ut ad crucem uenerit, impingit: et nequaquam libero cursu potest 
ultra procedere. sed haec crux quae apud iudaeos scandalum est, et apud 
gentes stultitia, nobis qui credimus uirtus est et sapientia. christus 
enim dei uirtus est, et dei sapientia, ut propter id quod stultitia 
dicebatur, fatuum dei sapientius fieret hominibus; et propter id quod 
infirmitas et scandalum infirmum dei fortius fieret hominibus. cum 
autem, inquit, crucis christi scandalum maneat, et ego persecutionem 
patiar, quam non paterer, si scandalum non maneret; frustra quidam 
iactitant me circumcisionem praedicare, quam impugnando sustineo 
persecutionem.
</p><p>"utinam et abscindantur qui uos conturbant". quaeritur quomodo 
paulus discipulus eius qui ait: benedicite maledicentibus uobis. et ipse
 loquens: benedicite et nolite maledicere. et in alio loco: neque 
maledici regnum dei possidebunt: nunc et maledixerit eis, qui ecclesias 
galatiae conturbant, et cum optantis uoto maledixerit: utinam et 
abscindantur qui uos conturbant.
tam enim detestanda abscisionis est passio, ut et qui inuitis eam 
intulerit, legibus publicis puniatur, et qui seipsum castrauerit, 
infamis habeatur. ut enim illud, aiunt, uerum sit: uiuit in me christus;
 et hoc: an experimentum quaeritis eius qui in me loquitur christus? 
certe maledictionis uox non potest eius intelligi, qui dicit: discite a 
me, quia humilis sum, et mitis et mansuetus corde. et magis putatur 
iudaico furore, et quadam effrenata insania se non potuisse cohibere, 
quam imitatus esse eum, qui tanquam agnus coram tondente se, non aperuit
 os suum, et maledicentibus non remaledixit. tradidit autem se morti 
condemnatus. ad quod qui pro paulo respondebit, haec dicet: non tam 
furoris in aduersarios, quam dilectionis in ecclesias dei uerba esse 
quae locutus sit. uidebat quippe totam prouinciam, quam ipse suo 
sanguine, et periculis ab idololatria, ad christi transduxerat fidem, 
subita persuasione turbatam, et dolore apostolico, dolore patris, se 
tenere non poterat: mutabat uocem, et quibus blanditus fuerat, 
irascebatur, ut quos nequiuerat lenitate, saltem obiurgatione retineret.
 nec mirum esse si apostolus, ut homo, et adhuc uasculo clausus infirmo,
 uidens que aliam legem in corpore suo captiuantem se, et ducentem in 
lege peccati, semel fuerit hoc locutus, in quod frequenter sanctos uiros
 cadere perspicimus. sed et illud dici potest (licet superfluum 
quibusdam esse uideatur) quod paulus non tam maledixerit eis, quam 
orauerit pro illis, ut eas partes corporis perderent, per quas 
delinquere cogebantur. et quomodo in euangelio dictum est: melius esse 
aliquem sine oculo, et sine manu, et sine pede, et qualibet alia parte 
membrorum intrare in regnum coelorum, quam totum ire in gehennam: ita et
 nunc optare eis magis unam partem corporis perdere, quam per occasionem
 integri corporis perpetuo igne damnari. hic locus quando ab ethnicis 
reprehenditur, quomodo eis responderi possit, ostendimus. nunc a nobis 
contra haereticos proferatur, marcionem uidelicet, et ualentinum et 
omnes qui contra uetus latrant testamentum, qua ratione illi qui 
creatorem sanguinarium, seuerum bellatorem, et tantum iudicem 
criminantur, hoc in apostolo dei boni ualeant excusare. et certe nullam 
puto in ueteri lege tam trucem, tam cruentam in aliquo esse sententiam, 
quam, utinam abscindantur qui uos conturbant. nec possunt dicere orasse 
apostolum pro inimicis christi, qui eius ecclesias conturbabant. nec ex 
dilectione prolatum, quod tumore et indignatione plenum, ipso uerborum 
pondere demonstratur. quidquid ergo illi pro apostolo excusationis 
attulerint, hoc non pro lege ueteri defendemus.
</p><p>"uos enim in libertatem uocati estis, fratres: tantum ne 
libertatem in occasionem carni (subauditur) detis;" quod quia in graeco 
non habetur, latinus posuit interpres. hunc locum quia ualde obscurus 
est, de decimo stromatum libro transferri placuit ad uerbum. non quo 
singula non possint suis locis et sensibus explanari; sed quo a 
superiori negotio separata, unum difficile corpus efficiant: et si sic 
intelligantur ut resonant, inconsequenter et abrupte repugnare inter se 
et scatere uideantur. origenis itaque haec uerba sunt: 'difficilis locus
 est: et ita nobis disserendus uidetur. qui liber est, et altiori sensu 
spiritum, et ueritatem sequitur, praecedentes et typos contemnit et 
litteram: non idcirco debet minores despicere, et occasionem dare his 
qui non possunt sentire sublimius, de se penitus desperandi. licet enim 
infirmi sint et caro comparatione spiritus appellentur: caro tamen 
christi sunt. si enim intelligit mysterium charitatis infirmioribus 
seruientis, faciat aliquid propter infirmos: ne in scientia sua frater 
pereat, pro quod christus est mortuus. diligenter itaque attende, an ex 
consequentibus sensus iste texatur. uos, inquit, fratres, in libertatem 
uocati estis: forsitan ideo, quia non omnes uocationem capere poterant 
libertatis. propter quod nunc auditis: tantum ne libertatem in 
occasionem detis carni. per dilectionem enim oportet minoribus seruire 
maiores: quia qui uult esse maior, erit omnium seruus. neque ergo 
spiritualis laceret christi carnes: neque occasionem illis tribuat, ut 
se remordeant prouocantem ne ab inuicem consumantur. oportet ergo 
spiritu ambulantem, et spiritu scripturarum uerba sectantem, non 
perficere desiderium carnis earum. si autem hoc quod dicitur: spiritu 
ambulate, et desiderium carnis non perficietis, simpliciter intelligimus
 (ut plerique arbitrantur) contra argumentum et hypothesin totius 
epistolae, in haec subito paulus erumpet; statim quippe sequitur: si 
autem spiritu ducimini, non estis sub lege.
et cum hucusque aliqua ex parte sibi sermo cohaereat, rursum si 
simplicem intelligentiam sequamur, ad inordinata repente praecepta nos 
transfert, de carne et spiritu disserens, id est: manifesta autem sunt 
opera carnis illa et illa. et econtrario: fructus autem spiritus, est 
charitas, et reliqua. sed neque in his consequentiam desperare debemus: 
quia opera carnis diuinorum uoluminum historia continet; non ualde eos 
iuuans qui sic eam intelligunt, ut scripta est. quis enim non docebitur 
seruire luxuriae, et fornicationem habere pro nihilo: cum iudam ad 
meretricem legerit ingredientem: et patriarchas habuisse multas pariter 
uxores? quomodo non ad idololatriam prouocabitur, qui sanguinem 
taurorum, et caeteras leuitici uictimas non plus quam quod in littera 
sonat, putauerit indicare? quod autem inimicitias, in aperto positus 
scripturae sermo doceat, et ex hoc loco probatur: filia babylonis 
misera, beatus qui retribuet tibi retributionem tuam, quam retribuisti 
nobis. beatus qui tenebit, et allidet paruulos tuos ad petram. et ex 
illo: in matutino interficiebam omnes peccatores terrae, et caetera his 
similia: de contentionibus uidelicet, aemulatione, ira, rixis, 
dissensionibus. ad quae (si non altius aliquid sentiamus) prouocant nos 
magis historiae exempla, quam prohibent. haereses quoque magis de 
carnali scripturae intelligentia, quam de opere carnis nostrae, ut 
plurimi aestimant substiterunt. necnon inuidiam et ebrietates per legis 
litteram discimus. inebriatur noe post diluuium, et patriarchae apud 
fratrem ioseph in aegypto. sed et comessationes in regnorum libro 
scriptae sunt; saltante dauid et concrepante tympanis coram arca 
testamenti dei, et his similia. quaeritur quomodo ad ueneficia, et ad 
maleficas artes, simplex scripturae diuinae sermo qui dicitur caro, nos 
prouocet: nisi ad eiusdem scripturae spiritum transcendamus. puto hoc 
significare, decies danielem, et tres pueros, magis, incantatoribus et 
gazarenis atque chaldaeis sapientiores repertos, et moysen omni 
sapientia et doctrina aegyptiorum eruditum. multorum ergo malorum 
occasio est, si quis in scripturae carne permaneat. quae qui fecerint, 
regnum dei non consequentur. quamobrem spiritum scripturae fructus que 
quaeramus, qui non dicuntur esse manifesti. multo quippe labore et 
sudore, et digno cultu in scripturis fructus spiritus inuenitur. unde 
arbitror, paulum diligenter et caute de scripturae sensibus dixisse 
carnalibus: manifesta autem sunt opera carnis. de spiritualibus uero non
 ut ibi posuisse, manifestus est fructus spiritus; sed ita: fructus 
autem spiritus, est charitas, gaudium, pax, et reliqua. quod si relictis
 typis, ad ueritatem scripturae transeamus et spiritum, statim nobis 
prima charitas panditur, et ad gaudium inde gradientes, peruenimus ad 
pacem, per quam consequimur patientiam. quis autem non ad miserationem 
et bonitatem erudiatur, cum etiam ea quae quibusdam tristia putantur in 
lege supplicia dico et praelia, et euersiones gentium, et comminationes 
ad populos per prophetas, magis remedia intellexerit esse, quam poenas? 
non enim in aeternum irascetur dominus. cum haec ergo nobis aperta 
fuerint, rationabiliorem habebimus fidem, et correctos mores temperantia
 comitabitur, quam continentia sequetur et castitas: et post haec omnia 
incipiet esse lex pro nobis'. hucusque origenes. quibus nos possumus 
addere, ut dicamus de seruitute legali ad euangelii libertatem uocatos 
(quibus superius dicitur: state, et nolite rursum iugo seruitutis 
haerere) etiam nunc moneri, ut leue christi iugum et delectabilia 
euangelii praecepta sectantes, nequaquam putent sibi licere, ut hac ipsa
 libertate uiuendi, in occasione carnis utantur: scilicet ut iuxta 
carnem uiuant, iuxta carnem circumcidantur: sed spiritu magis stent, 
spiritu praeputium carnis abscindant, et ad spiritus altiora tendentes, 
humilitatem litterae derelinquant. potest autem et aliter intelligi. 
discat quispiam: si cessaui, o paule, esse sub lege, et de seruitute ad 
libertatem uocatus sum: ergo debeo ita uiuere ut conuenit libertati, nec
 aliquibus praeceptis teneri, sed quodcunque placuerit, et uoluntas 
suggesserit, hoc facere implere, sectari. ad quod respondit apostolus: 
uocatos quidem nos esse in spiritus libertatem: sed ita, ut libertas 
ipsa carni non seruiat.
nec putemus quia nobis omnia licent, omnia expedire: quin potius quia 
serui legis esse cessauimus, facti liberi, magis per charitatem nobis 
inuicem seruiamus, ut laciniosae legis praecepta, uno dilectionis 
capitulo concludantur.
</p><p>"sed per charitatem seruite inuicem, omnis enim lex in uno 
sermone impletur. diliges proximum tuum sicut teipsum". qui cum esset 
liber ex omnibus, omnium se propter charitatem seruum fecit, ut plures 
lucrifaceret, recte hortatur et caeteros, ut per charitatem sibi 
seruiant: quae non quaerit quod suum est, sed quod proximi. qui enim 
uult fieri primus, erit omnium seruus: ut quomodo saluator in forma dei 
constitutus, non rapinam arbitratus est esse se aequalem deo, sed 
seipsum exinaniuit, formam serui accipiens, et habitu inuentus ut homo, 
humiliauit semetipsum, factus obediens usque ad mortem, mortem autem 
crucis: ita et nos quaecunque ante sub legis necessitate facere 
uidebamur, nunc sciamus, nobis liberis, magis per charitatem esse 
facienda. tantum autem bonum est charitas, ut omnis lex in illa 
recapituletur. enumerat et in alio loco apostolus charitatis bona 
dicens: non zelatur, non agit perperam. multis que in medio replicatis, 
in fine concludit: omnia sperat, omnia sustinet, charitas nunquam 
excidit. et saluator in euangelio, hoc signum sui, ait, esse discipuli, 
si diligat proximum. quod quidem puto non solum hominibus, sed etiam 
angelis conuenire. aliis uerbis idipsum dicitur: quae uobis fieri non 
uultis, aliis ne feceritis, et quae uultis ut uobis faciant homines, 
haec eadem et uos eis facite similiter. nolo adulterari uxorem meam, 
nolo substantiam diripi, nolo me falso opprimi testimonio, et ut cuncta 
breui sermone comprehendam, indigne fero aliquid mihi fieri quod 
iniustum est. haec eadem si per charitatem in me operantem, uel fecero 
alteri, uel uoluero, lex omnis impleta est. nec difficile est docere 
quomodo uniuersa praecepta, non occides, non adulterabis, non furaberis,
 non falsum testimonium dices, et caetera his similia, una charitatis 
obseruatione teneantur. hoc ostendere arduum est, quomodo hostiae 
quoque, quae in leuitico sunt praeceptae, et ciborum uel abstinentia, 
uel permissio, cum alia munda, alia dicantur immunda, solemnitatum 
quoque iugis per annos recursus, in uno charitatis praecepto 
recapitulentur. nisi forte quis illo se transferat, ut affirmet legem 
spiritualem esse, et imaginibus et exemplaribus nos coelestium 
deseruisse, antequam uerus pontifex adueniret: qui postquam semel 
seipsum offerens uictimam, suo sanguine nos redemit, omnis illa priscae 
legis uarietas, et difficultas, in ipsius super homines dilectione 
completa est. intantum quippe pater amauit mundum, ut filium suum 
charissimum, et unigenitum daret pro nobis. ei autem qui semel spiritu 
uiuens, opera carnis mortificauit, et a saluatore dilectus, nequaquam 
seruus, sed amicus uocatur, non est ultra lex posita, quae impiis et 
peccatoribus, et non subiectis et nefariis constituta est. at nunc cum 
omnia quae difficiliora sunt, uel modica ex parte faciamus, hoc solum 
non facimus, quod et factu facilius est, et absque quo cassa sunt 
uniuersa quae facimus. ieiunii corpus sentit iniuriam: uigiliae carnem 
macerant: eleemosynae labore quaeruntur: sanguis in martyrio, quamuis 
ardeat fides, tamen sine dolore et timore non funditur. haec omnia sunt 
qui faciant: sola charitas sine labore est. et quia sola cor mundum 
efficit, a diabolo expugnatur in nobis, ne deum pura mente uideamus. 
quando enim sedens loquor contra fratrem meum, et contra filium matris 
meae pono scandalum, quando aliena torqueor felicitate, et alterius 
bonum, meum malum facio, nonne hoc quod sequitur, in me expletur: si 
inuicem mordetis et comeditis, uidete ne ab inuicem consumamini? 
charitatis rara possessio est. quis uult ipse anathema esse a christo 
pro fratribus suis, apostolum sequens? quis cum lugentibus lugens, cum 
gaudentibus gaudens, alieno uulnere uulneratur? quis fratris morte 
perimitur? omnes magis amatores nostri, quam amatores dei sumus. uide 
quantum bonum sit charitatis. si ita martyrium fecerimus, ut nostras 
uelimus ab hominibus reliquias honorari: si opinionem uulgi sectantes, 
intrepidi sanguinem fuderimus, et substantiam nostram usque ad 
mendicitatem propriam dederimus, huic operi non tam praemium quam poena 
debetur: et perfidiae magis tormenta sunt, quam corona uictoriae.
</p><p>"quod si inuicem mordetis, et comeditis, uidete ne ab inuicem 
consumamini".
potest hoc et simpliciter accipi, ne detrahamus inuicem, ne maledicto 
nos putemus ulcisci, ne contristati contristare cupiamus, et similes 
bestiarum, mordere pariter et remorderi, ut post morsus sequatur 
interitus atque consumptio. melius autem est, ne contra rationem et 
totius epistolae consequentiam, subito in extraordinaria praecepta, 
paulus erumpat, hoc ita intelligere, ut ad circumcisionem obseruationem 
que legis cuncta referamus. si uos, inquit, conturbant alii, uos autem 
conturbamini. si totam scripturam ueterem legentes, sic intelligitis ut 
scripta est: oculum pro oculo: dentem pro dente, et ira desiderat 
ultionem, ultio uero imponit dolorem: quod lex non solum non prohibet, 
uerum etiam praecipit, iustitiam in talione restituens, sequitur, ut et 
nudatus nudet, et uulneratus reuulneret, et comestus remordeat, et quae 
uidetur iustitia esse, consumptio sit, non unum uindicans, sed utrumque 
consumens.
</p><p>"dico autem: spiritu ambulate, et desiderium carnis non 
perficietis". et hoc secundum superiora dupliciter accipiendum, ut 
dicamus eos qui spiritu opera carnis mortificauerint et seminauerint in 
spiritu, ut de spiritu metant uitam aeternam, quotiescunque uoluptatem 
carnis senserint titillare, non perficere desiderium eius (quod quidem 
si expletum fuerit, blandiri uidetur ad tempus), sed spiritu refrenare, 
et secundum sententiam historici, animi imperio, corporis seruitio magis
 uiuere. nec non et illud, quia lex spiritualis est, et non qui in 
manifesto iudaeus, sed qui in occulto, et circumcisio cordis in spiritu,
 non littera, eos ambulare spiritu, et carnis desiderium non perficere 
dicimus, qui spiritualiter egrediuntur aegyptum, et spiritualem escam 
potum que de spirituali hauriunt petra, qui non iudicantur in cibo, aut 
in potu, aut in parte diei festi, aut neomeniae et sabbati, sed ambulant
 in omnibus spiritualiter, non perficientes carneae legis, litterae ue 
desiderium, sed fructus metentes intelligentiae spiritualis. tertia 
quoque interpretatio a quibusdam in hoc loco dicta est, sed quae non 
multum discrepet a secunda, ut desiderium carnis in his asserant esse 
qui paruuli in christo sunt: iter autem spiritus in perfectis uiris, et 
esse sensum: in grauitate spiritus, id est, in itinere uiri ambulate 
perfecti, et non facietis desideria paruulorum.
</p><p>"caro enim concupiscit aduersus spiritum, spiritus autem aduersus
 carnem. haec enim sibi inuicem aduersantur, ut non quaecunque uultis, 
illa faciatis". caro praesentibus delectatur et breuibus: spiritus 
perpetuis et futuris. inter hoc iurgium media anima constitit, habens 
quidem in sua potestate bonum et malum, uelle et nolle, sed non habens 
hoc ipsum uelle ac nolle perpetuum, quia fieri potest, ut cum carni 
consenserit, et opera eius fecerit, rursum per poenitentiam se 
remordens, spiritui copuletur, et opera eius efficiat. hoc est ergo quod
 ait: haec enim sibi inuicem aduersantur, id est, caro et spiritus: ut 
non quaecunque uultis, illa faciatis. non quo proprium nobis tulerit 
arbitrium, quo uel carni, uel spiritui assentiamur: sed quia quod 
facimus, non est nostrum proprie, sed opus ipsum uel carni, uel spiritui
 deputatur. grandis laboris et disputationis est nimiae, ostensis carnis
 operibus et spiritus, media aliqua reperire, quae nec ad carnem 
uideantur pertinere, nec ad spiritum. carnales dicimur, quando totos nos
 uoluptatibus damus. spirituales, quando spiritum sanctum praeuium 
sequimur, id est, cum ipso sapimus instruente, ipso docemur auctore. 
animales reor esse philosophos, qui proprios cogitatus putant esse 
sapientiam, de quibus recte dicitur: animalis autem homo non recipit ea 
quae sunt spiritus. stultitia quippe est ei. quod ut manifestius fiat, 
aliquod sumamus exemplum: caro, terra, anima, aurum, spiritus, ignis 
uocentur. quandiu aurum fuerit in terra, perdit uocabulum suum, et a 
terra cui commistum est, appellatur. cum uero separatum ab humo, auri et
 speciem et nomen acceperit, aurum quidem dicitur, sed necdum probatum. 
si autem per ignem excoctum fuerit et purgatum, tunc auri splendorem, et
 ornatus sui accipit dignitatem. ita et anima inter humum et ignem, hoc 
est, inter carnem spiritum que consistens, quando se tradiderit carni, 
caro dicitur: quando spiritui, spiritus appellatur. quod si proprio 
crediderit cogitatui, et absque gratia spiritus sancti inuenire se 
aestimauerit ueritatem, quasi aurum sordidum, animalis hominis 
appellatione signatur. potest locus iste sic melius explanari, et quasi 
una series corpus que fieri, se inuicem nectens, sibi que non 
discrepans. fratres, de seruitute legis uocati estis in euangelii 
libertatem. uerum obsecro uos, ne libertate pro licentia abutamini, et 
putetis uobis cuncta expedire quae licent: detis que occasionem carni 
atque luxuriae. quin potius discite quod libertas haec maior sit 
seruitus, ut quod ante lex ab inuitis extorquebat obsequium, nunc per 
charitatem uobis inuicem seruiatis. siquidem omne illud legis onus, et 
multiplicia praecepta, non tam exclusa sunt per euangelii gratiam, quam 
uno charitatis sermone breuiata, ut diligamus proximum sicut 
nosmetipsos.
qui enim diligit proximum, totam legem implet, bona ei tribuens, mala 
non inferens. quod si cesset dilectio, et non sit charitas, per quam lex
 uniuersa completur, publicum quoddam inter homines latrocinium erit, ut
 contra se inuicem defurentes, se que mordentes, consumantur ab inuicem.
 uos autem, fratres propterea secundum spiritualem legem debetis uiuere,
 ne desideria quae carnis sunt, perficiatis. caro enim frigus timet, 
aspernatur famem, attenuatur uigiliis, libidinibus exardescit, mollia 
quaeque et iucunda desiderat. e contra spiritus, ea quae carni contraria
 sunt, et quae illam debilitare queant, expetit. et ita fit, ut non ideo
 quia sub seruitute legis esse cessatis, putetis esse uos liberos: sed 
sciatis magis naturae uos lege retineri, quia non statim si lex non 
imperat, et natura cessauit, ne uoluntatem scilicet uestram, opera 
subsequantur, sed frequenter ea facere compellamini, repugnante carne 
aduersus spiritum, quae facere non uultis. ex quo, fratres obsecro, ut 
non detis libertatem uestram in occasionem carnis, sed magis spiritui 
seruiatis, ut incipiatis ea facere quae uultis, et nihil debere legi, id
 est, non esse sub carne. quia libertatem legis abolitae tunc uere in 
euangelio habere poteritis, cum uos nequaquam caro compulerit facere 
quae non uultis, sed spiritui seruientes, docueritis uos non esse sub 
lege. et quia supra secundum duplicem intelligentiam hunc locum 
coeperamus exponere, reddenda sunt quae omisimus. caro concupiscit 
aduersus spiritum, id est, historia et scripturae carneus intellectus, 
contra allegoriam et spiritualem doctrinam repugnat. spiritus autem 
aduersus carnem, id est, sublimiora deiectis, aeterna breuibus, umbrae 
ueritas refragatur. et carneus scripturae sensus, qui adimpleri non 
potest (nec enim ualemus omnia quae scripta sunt facere) ostendit nos 
non in nostra positos potestate legis explendae, cum etiam si uelimus 
litteram sequi, impossibilitas non admittat. "quod si spiritu ducimini, 
non estis sub lege". spiritum non eum, de quo apostolus in alio loco 
loquitur: ipse spiritus testimonium perhibet spiritui nostro, quod sumus
 filii dei, id est, non spiritum hominis qui in ipso est, sed spiritum 
sanctum significat: quem sequentes, efficimur spirituales, et sub lege 
esse desistimus. notandum ergo quod his spiritus non cum arthr�i~g et 
cum additamento aliquo, sicut in caeteris legimus, spiritum 
mansuetudinis, et spiritum fidei: sed simpliciter spiritus appellatur: 
quae quidem minutiae magis in graeco, quam in nostra lingua obseruatae 
(qui arthra~g penitus non habemus) uidetur aliquid habere momenti. 
quaeritur in hoc loco, si quicunque spiritu ducitur, non est sub lege, 
utrum moses et prophetae, uel spiritu acti sint, et sub lege uixerint, 
quod apostolus negat: aut habentes spiritum, sub lege non fuerint, quod 
apostolus hic affirmat: aut quod est tertium, sub lege uiuentes, 
spiritum non habuerint, quod de tantis uiris nefas est credere. ad quod 
nos breuiter respondebimus: non idem esse sub lege esse, et esse quasi 
sub lege: quomodo non idipsum est, in similitudine carnis peccati, et in
 carne esse peccati. nec idem sonat uerus serpens, et aerei similitudo 
serpentis, quem moyses in eremo suspendit. sic igitur et sanctos 
prophetas, et moysen, ambulantes spiritu, et spiritu uiuentes, non sub 
lege, sed quasi sub lege uixisse, ut ipsi uiderentur quidem esse sub 
lege; sed eos qui sub lege erant lucrifacerent, et ab humilitate 
litterae, ad altitudinem spiritus prouocarent. nam et paulus qui iudaeis
 iudaeus factus est, et omnibus omnia, ut omnes lucrifaceret: non dixit,
 factus sub lege, sed, factus quasi sub lege, ut ostenderet se non 
ueritatem legis, sed similitudinem custodisse. uidemur nobis soluisse 
propositam quaestionem. sed quid faciemus de illo pauli capitulo 
dicentis: cum autem uenit plenitudo temporis, misit deus filium suum, 
factum ex muliere, factum sub lege, ut eos qui sub lege erant, 
redimeret? si enim christus sub lege fuit, et non quasi sub lege, tota 
illa superior disputatio uacua fiet. uerum et haec oppositio de suo 
soluetur loco. qui enim propterea factus sub lege est, ut eos qui erant 
sub lege, redimeret, utique cum esset liber a lege, legi se subdidit 
uoluntate: et multo erat paulo liberior, qui non sub lege, sed quasi sub
 lege se fuisse testatus est. et quomodo in coenum de barathrum mortis 
propter nos descendit, qui orabamus dicentes: quis me liberabit de 
corpore mortis huius? ita et ex muliere nasci uoluit, et esse sub lege, 
ut eos qui nati erant de muliere, et sub lege, saluaret. et certe non 
est natus de muliere, id est, de nupta, sed de uirgine. uerum abusiue 
uirgo mulier appellata est, propter eos qui illam fuisse uirginem 
nesciebant. ut itaque propter illos, qui sanctam mariam arbitrabantur 
maritum habere, mulier pro uirgine posita est: sic propter eos qui 
aestimabant christum esse sub lege, nescientes quia factus esset his qui
 erant sub lege, quasi sub lege, dicitur et ipse factus esse sub lege.
</p><p>"manifesta autem sunt opera carnis, quae sunt, fornicatio, 
immunditia, luxuria, idolorum seruitus, ueneficia, inimicitiae, 
contentiones, aemulationes, irae, rixae, dissensiones, haereses, 
inuidiae, ebrietates, commessationes, et his similia, quae praedico 
uobis sicut et praedixi: quoniam qui haec agunt, regnum dei non 
possidebunt". superius cum exponeremus de carne et spiritu, triplicem 
intelligentiam dixeramus: uel eos esse carneos, qui paruuli et corporei,
 in christo solidum cibum, et perfectae aetatis alimenta capere non 
possent: uel carnales eos esse, qui more iudaico historiam tantum 
sequerentur et litteram: aut certe, iuxta simplicem sensum, in hominis 
fictione carnem spiritum que subsistere, et iuxta diuersitatem 
substantiae, uel opera carnis esse, uel spiritus. nunc ergo quae hic 
carnis opera nominantur, fornicatio uidelicet, immunditia, luxuria, et 
caetera quae sequuntur, magis mihi uidentur ad simplicem carnis et 
spiritus intelligentiam, quam ad carnem legis, et paruulos in christo 
referri, licet in eo loco, ubi supra de decimo origenis stromate uerbum 
transtulimus ad uerbum, quid etiam de his sentiri possit, expressum sit.
 quod autem ait manifesta autem sunt opera carnis, uel omnibus ea nota 
esse demonstrat: quia per se pateant mala esse et fugienda, intantum ut 
etiam hi qui ea faciunt, cupiant occultare quod faciunt. uel certe his 
tantum manifesta, qui in christo crediderint. plurimi quippe gentilium 
in suis ignominiis gloriantur, et putant si expleuerint uoluptatem, 
quamdam se turpitudinum uictoriam consecutos. sed et illud eleganter, 
quod in carne opera posuit, et fructus in spiritu: quia uitia in 
semetipsa finiuntur et pereunt, uirtutes frugibus pullulant et 
redundant. nec putemus animae nullum esse opus, si uitia carni, uirtutes
 spiritui deputentur. quia anima (ut supra diximus) in quodam meditullio
 posita, uel carni iungitur, et dicitur de ea: non permanebit spiritus 
meus in hominibus istis, quia carnes sunt; uel spiritui copulatur, et in
 spiritus uocabulum transit. qui enim adhaeret domino, unus spiritus 
est. primum itaque carnis opus, est fornicatio. manifesta in exordio 
posuit, ne de mediis ambigamus. omne enim quodcunque fecerit homo, extra
 corpus est: qui autem fornicatur, in corpus suum peccat. et non sumus 
nostri: empti enim sumus pretio, glorificemus et portemus deum in 
corpore nostro. in eo fornicator maioris est criminis: quia tollit 
membra christi, et facit ea membra meretricis. erunt quippe duo in carne
 una. qui non est fidelis, nec credit in christo, sua membra facit 
membra meretricis: qui credit et fornicatur, christi membra facit membra
 meretricis. econtrario infidelis in fornicatione sua utrum uiolet, an 
aedificet templum idolo, nescio. per uitia quippe uel maxime daemones 
coluntur. hoc unum scio: quod qui post fidem christi fornicatur, uiolat 
templum dei. secundum opus carnis, immunditia nuncupatur, et eam comes 
luxuria sequitur. quomodo enim in ueteri lege de nefandis criminibus, 
quae in occulto fiunt, et ea nominare turpissimum est (ne et dicentis os
 et aures audientium polluerentur) generaliter scriptura complexa est, 
dicens: uerecundos, uel reuerentes facite filios israel ab omni 
immunditia: sic in hoc loco caeteras extraordinarias uoluptates, ipsarum
 quoque opera nuptiarum, si non uerecunde, et cum honestate, quasi sub 
oculis dei fiant, ut tantum liberis seruiatur, immunditiam et luxuriam 
nominauit. quartum, in catalogo operum carnis, idololatria locum tenet. 
qui enim semel se luxuriae uoluptati que permiserit, non respicit 
creatorem. alias autem omnis idololatria, festiuitate, gula, uentre, et 
his quae infra uentrem sunt, delectatur. et ne forsitan ueneficia, et 
maleficae artes non uiderentur in nouo prohibitae testamento, ipsae 
quoque inter carnis opera nominantur. quia saepe magicis artibus, et 
amare miseris euenit et amari. inimicitia quoque, quae post ueneficia 
ponitur, quem habent reatum, manifesti criminis subiectio declarat. 
quantum enim in nobis est, nullius esse debemus inimici, sed cum omnibus
 habere pacem. quod si loquentes ueritatem, aliquos meremur inimicos: 
non tam nos inimici eorum sumus, quam illi inimici sunt ueritatis.
nam quod et in genesi dicitur ad abraham: inimicus ero inimicis tuis: et
 aduersator aduersantibus tibi, sicut supra intelligendum, non tam 
abraham illis inimicum fuisse, quam illos abrahae uirtutibus et 
religioni, per quam, calcatis idolis, cognitum uenerabatur deum. illud 
quoque quod populo praecipitur israel, ut odio sempiterno, et in 
posteros transmissa discordia, inimici sint madianeis, quasi his 
dicitur, qui sub paedagogo erant, et in alio loco merebantur audire: 
odio habebis inimicum tuum. aut certe non tam personarum, quam morum est
 facta dissensio; ut quomodo deus utiliter inter serpentem et mulierem 
inimicitias posuit, ne amicitiae eorum inutiles essent homini, per quas 
proiectus est de paradiso: ita et in israelitis, et madianeis uita magis
 dissimilis, quam gens una damnata est. septimum locum inter carnis 
opera, contentio possidet: quodam quasi sacrato, et eminenti inter uitia
 numero collocata. seruum autem domini non oportet rixari, sed esse 
mansuetum ad omnes, doctorem, longanimem, cum mansuetudine erudientem, 
etiam eos qui e contra disputant. post contentionem, octaua succedit 
aemulatio, quae graeco sermone z�los~g significantius et notius 
appellatur. quo quidem malo, nescio quis nostrum careat. zelati sunt 
enim, et patriarchae ioseph fratrem suum: et maria, et aaron prophetes 
dei et sacerdos, contra moysen tali passione decepti sunt: intantum ut 
illa de qua scriptura narrauerat, dicens: tollens autem maria prophetes 
tympanum, et caetera, postea extra castra proiecta, leprae uitio 
sordidata sit, et poenitentiam longiorem septem dierum separatione 
signauerit. ira deinde succedit, quae iustitiam dei non operatur, et 
species est furoris. inter iracundiam autem et iram, hoc interest: quod 
iracundus semper irascitur: iratus pro tempore concitatur. et nescio 
quis possit regnum dei possidere: cum is qui irascitur, separetur a 
regno. rixae quoque quas aliud graeci significantes, eritheias~g uocant 
(siquidem rixa mach�~g dicitur) a regno dei prohibent. est autem 
eritheia~g, cum quis semper ad contradicendum paratus, stomacho 
delectatur alieno: et muliebri iurgio contendit, et prouocat 
contendentem. haec alio nomine apud graecos philoneikia~g appellatur. 
necnon et dissensiones opera carnis sunt: cum quis nequaquam perfectus, 
eodem sensu, et eadem sententia dicit: ego sum pauli, et ego apollo, et 
ego cephae, et ego christi. sed et domorum inter se haec eadem dissensio
 reperitur: mariti uidelicet ad uxorem, patris ad filium, fratris ad 
fratrem, conserui ad conseruum, militis ad contubernalem, artificis ad 
eiusdem operis artificem. nonnunquam euenit, ut et in expositionibus 
scripturarum oriatur dissensio: e quibus haereses quoque quae nunc in 
carnis opere ponuntur, ebulliunt. si enim sapientia carnis inimica est 
deo (inimica autem sunt omnia dogmata falsitatis deo repugnantia) 
consequenter et haereses inimicae deo, ad carnis opera referuntur. 
hairesis~g autem graece, ab electione dicitur: quod scilicet eam sibi 
unusquisque eligat disciplinam, quam putat esse meliorem. quicunque 
igitur aliter scripturam intelligit, quam sensus spiritus sancti 
flagitat, quo conscripta est: licet de ecclesia non recesserit, tamen 
haereticus appellari potest, et de carnis operibus est, eligens quae 
peiora sunt. haereses sequitur inuidia, quam non putemus idem esse quod 
zelum. quia zelus et in bonam partem accipi potest, cum quis nititur ea 
quae meliora sunt, aemulari. inuidia uero aliena felicitate torquetur, 
et in duplicem scinditur passionem: cum aut ipse est aliquid in eo, in 
quo alium esse non uult: aut alium esse uidens meliorem, dolet se ei non
 esse consimilem. pulchre quidam de neotericis, graecum uersum 
transferens, elegiaco metro de inuidia lusit, dicens:
</p></dd><dd>iustius inuidia nihil est: quae protinus ipsum
</dd><dd>auctorem rodit, excruciat que animum.
<br />scripsit et beatus cyprianus librum de zelo et liuore ualde optimum:
 quem qui legerit, non dubitabit annumerare operibus carnis inuidiam. 
inter inuidum autem et inuidiosum hoc interest: quod inuidus feliciori 
inuidet. inuidiosus autem is est, qui ab alio patitur inuidiam. quartum 
decimum locum inter carnis opera ebrietas tenet. ebriosi quippe regnum 
dei non possidebunt. et dominus ad discipulos: cauete, ait, ne forte 
grauentur corda uestra in uino et crapula.
uino homini sensus euertitur: pedes corruunt: mens uacillat: libido 
succenditur: unde apostolus clamitat: et uinum in quo est luxuria. habet
 unusquisque suae sententiae potestatem. ego apostolum sequor: in uino 
esse luxuriam, in uino ebrietatem. ebrietatem autem et luxuriam inter 
carnis opera numerari, nec ille potest negare qui eisdem passionibus 
uincitur. et licet me quidam in eo libro, quem de seruanda uirginitate 
scripsi, reprehendendum putent: quod dixerim adolescentulas ita uinum 
debere fugere ut uenenum: non me sententiae poenitebit. opus quippe ibi 
magis uini, quam dei a nobis creatura damnata est: et licentiam tulimus 
uirgini proprio aetatis calore feruenti, ne sub occasione parum bibendi,
 plus biberet et periret. alioquin sciebamus, et in christi sanguinem 
uinum consecrari: et timotheo uinum ut biberet, imperatum. ebrietas 
autem tam ex uino quam ex caeteris bibendi generibus, quae uario modo 
conficiuntur, potest accidere; ex quo et de sancto dicitur: uinum et 
siceram non bibet. sicera interpretatur ebrietas. et ne quis uinum non 
bibens, aliud sibi putaret bibendum, exclusa causatio est; dum omne quod
 inebriare potest, cum uino pariter aufertur. quintadecima, quae et 
extrema inter carnis opera, comessatio est. manducauit quippe populus et
 bibit, et surrexerunt ludere. semper ebrietati iuncta luxuria est. 
pulchre quidam non ignobilis orator, cum ebrium de somno describeret 
excitatum, ait: "nec dormire excitatus, nec uigilare ebrius poterat". 
qua sententia expressit, quodammodo nec mortuum eum fuisse nec uiuum. 
longum erat uniuersa carnis opera replicare, et catalogum facere 
uitiorum. uno igitur omnia sermone conclusit dicens, et his similia. 
quae utinam tam facile uitare possemus, quam facile intelligimus. 
praedico, inquit, uobis sicut praedixi: quoniam qui talia agunt, regnum 
dei non consequentur. ubi ante praedixerat: non regnet, inquit, peccatum
 in mortali uestro corpore, ad obediendum desideriis eius. peccatum 
omnes istas species habet, in quibus nunc discriminandis plus forsitan 
quam oportuit, immorati sumus. ergo in anima, in qua peccatum 
regnauerit, non potest dei regnare regnum. quae enim participatio 
iustitiae et iniquitati? quae communicatio luci ad tenebras? qui 
consensus christo et belial? et putamus nos regnum dei consequi, si a 
fornicatione, idololatria, et ueneficiis immunes simus. ecce 
inimicitiae, contentio, ira, rixa, dissensio, ebrietas quoque, et 
caetera quae parua arbitramur, excludunt nos a regno dei. nec refert uno
 quis a beatitudine excludatur, an pluribus, cum omnia similiter 
excludant. in latinis codicibus, adulterium quoque, et impudicitia, et 
homicidia, in hoc catalogo uitiorum scripta referuntur. sed sciendum non
 plus quam quindecim carnis opera nominata, de quibus et disseruimus.
<p>"fructus autem spiritus, est charitas, gaudium, pax, longanimitas, 
benignitas, bonitas, fides, mansuetudo, continentia, aduersus huiusmodi 
non est lex". et quae alia inter fructus spiritus debuit tenere 
primatum, nisi charitas, sine qua uirtutes caeterae non reputantur esse 
uirtutes, et ex qua nascuntur uniuersa quae bona sunt?
siquidem et in lege, et in euangelio ipsa obtinet principatum: diliges 
dominum deum tuum ex toto corde tuo, et ex tota anima tua, et ex tota 
uirtute tua: et diliges proximum tuum sicut teipsum. quantis bonis 
referta sit charitas, et supra breuiter perstrinximus, et nunc uel parum
 dixisse sufficiat: quod dilectio non quaerit quae sua sunt, sed quae 
aliena. et quamuis suo quis uitio inimicus sit diligenti, et 
tranquillitatem eius ad odiorum fluctus concitare nitatur: tamen nunquam
 ille turbatur: nunquam creaturam dei odio dignam aestimat. charitas 
enim operit multitudinem peccatorum. illud quoque quod a saluatore 
dicitur: non potest arbor bona fructus afferre malos: neque arbor mala, 
fructus afferre bonos, non tam de hominibus, quam de fructibus carnis et
 spiritus arbitror pronuntiatum: quia nec spiritus unquam potest ea 
uitia, quae in carnis operibus numerata sunt, facere; nec caro his 
fructibus qui oriuntur ex spiritu redundare. potest autem fieri per 
negligentiam possidentis, ut spiritus qui uersatur in homine, fructus 
non habeat suos: et econtrario caro operibus suis mortificatis, peccare 
desistat. non tamen illo usque procedunt, ut et neglecta arbor spiritus,
 opera carnis afferat, et arbor carnis exculta, fructus germinet 
spirituales. in secundo spiritualium fructuum loco gaudium positum est: 
quod stoici quoque qui distinguunt inter uerba subtilius, aliud quid 
esse aestimant quam laetitiam. gaudium quippe, esse aiunt elationem 
animi super his quae digna sunt exsultantis: laetitiam uero effrenatam 
animi elationem, quae modum nesciat, et in his quoque quae uitio sint 
mista, laetetur. alii e regione gaudii uoluptatem ponunt: non hanc quae 
corpus ad libidinem concitat, titillat sensus, dulci blanditur affectu; 
sed alium huic hom�numon~g, quae sine moderatione, et ullo decore 
laetitiae, in risu exaltat uocem suam. quod si uerum est, et eorum inter
 uerba distinctio non fallit et fallitur, consideremus ne forsitan 
idcirco sit dictum: non est gaudere impiis, dicit dominus. simul autem 
et illud notandum, quod post dilectionem, gaudium sequitur. qui enim 
diligit quempiam, semper in eius felicitate laetatur. et si eum uiderit 
aliquo errore deceptum, et peccatorum lubrico concidisse, dolebit 
quidem, et eruere festinabit: sed non poterit gaudium mutare tristitia, 
sciens nullam rationabilium creaturarum apud deum perire perpetuo. 
tertius fructus spiritus, est pax, a qua salomon quoque qui in typo 
christi praecessit, nomen accepit. et de ecclesia psalmista canit: 
factus est in pace locus eius. et inter octo euangelii benedictiones 
scribitur: beati pacifici: quoniam filii dei uocabuntur. in primo etiam 
graduum psalmo cantatur: cum his qui oderunt pacem, eram pacificus. nec 
putemus pacem tantum in eo esse quaerendam, si cum alio non iurgemur: 
sed tunc pax christi, hoc est, haereditas nostra nobis cum est, si 
tranquilla mens nullis passionibus perturbetur. post pacem sequitur 
longanimitas, siue sapientia: quia utroque modo makrothumian~g possumus 
interpretari. huic contraria est pusillanimitas, de qua scribitur: 
pusillanimis uehementer insipiens: qui uero patiens est, et uniuersa 
sustentat, uir sapiens. et cum epitasei~g multum sapiens appellatur, ut 
in prouerbiis quoque scriptum est longanimus uir, multus in prudentia. 
benignitas etiam siue suauitas, quia apud graecos chr�stot�s~g utrumque 
sonat, uirtus est lenis, blanda, tranquilla, et omnium bonorum apta 
consortio, inuitans ad familiaritatem sui, dulcis alloquio, moribus 
temperata. denique et hanc stoici ita definiunt: benignitas est uirtus 
sponte ad bene faciendum exposita. non multum bonitas a benignitate 
diuersa est: quia et ipsa ad benefaciendum uidetur exposita. sed in eo 
differt, quia potest bonitas esse tristior, et fronte seueris moribus 
irrugata, bene quidem facere et praestare quod poscitur: non tamen 
suauis esse consortio, et sua cunctos inuitare dulcedine. hanc quoque 
sectatores zenonis ita definiunt: bonitas est uirtus quae prodest: siue,
 uirtus ex qua oritur utilitas: aut, uirtus propter semetipsam: aut 
affectus qui fons sit utilitatum.
</p><p>inter fructus spiritus, septimum et sacratiorem locum fides 
possidet, quae etiam alibi inter tres ponitur: spes, fides, charitas. 
nec mirum si spes in hoc catalogo non referatur: cum in fide sit quod 
speratur: et ita eam apostolus ad hebraeos scribens definiat: est autem 
fides sperandarum substantia rerum, argumentum necdum apparentium. 
siquidem id quod speramus esse uenturum, et necdum est in praesenti, 
fide possidemus, sperantes nos tenere quod credimus.
quaeritur quoque quomodo fides in charitate sit posita. qui diligit, 
nunquam se laedi aestimat: nunquam aliud nisi quod diligit et diligitur,
 suspicatur. cum autem dilectio procul abfuerit, et fides pariter 
abscedit. post fidem mansuetudo numeratur, quae aduersa est irae, rixis,
 dissensionibus; et nunquam ad sui contraria prouocatur, uere de bona 
spiritus arbore, bonos fructus egerminans. per hanc famulus dei moyses, 
testimonium scripturae meruit accipere, dicentis: moyses mansuetus erat,
 plusquam omnes homines super terram. super terram, inquit. super eos 
enim qui facie ad faciem deum uidebant, esse non poterat: quia multa 
saepe compellimur per carnis facere infirmitatem. de dauid quoque, licet
 multi de domino nostro aestiment prophetatum, quod nos etiam non 
negamus, spiritus sanctus in typo uenturi canit: memento, domine, dauid,
 et omnis mansuetudinis eius. cuius mansuetudo aduersus saul, absalon et
 semei, uel maxime claruit? cum alius eum uellet occidere: alius res 
nouas molitus, fraudare imperio niteretur: alius lapides in eum iaciens,
 et puluerem uentilans, clamaret et diceret: egredere, egredere, uir 
inique. extrema continentia in fructibus spiritus collocatur. quam non 
solum in castitate debemus accipere, sed etiam in cibo et potu, in ira 
quoque et uexatione mentis, et detrahendi libidine. inter modestiam 
autem et continentiam hoc interest, quod modestia in uiris perfectis 
est, consummatae que uirtutis, de quibus saluator ait: beati mites, 
quoniam ipsi possidebunt terram. et de seipso: discite a me, quoniam 
mitis sum, et humilis, et mansuetus corde. continentia uero in uia 
quidem uirtutis est, sed necdum peruenit ad calcem: quia cupiditates 
adhuc in eius qui se continet, cogitatione nascuntur, et mentis polluunt
 principale, licet non superent, nec ad opus pertrahant cogitantem. non 
solum autem in desideriis et cupiditate, continentia necessaria est, sed
 etiam in tribus reliquis perturbationibus, dolore scilicet, laetitia et
 timore. aduersus huiusmodi fructus spiritus, non est lex. iusto quippe 
lex non est posita: iniquis autem et non subiectis, impiis et 
peccatoribus. lex mihi dicit: non adulterabis: non occides, non falsum 
testimonium dices: non fraudabis: non desiderabis aliena; non 
periurabis: non furaberis: si haec omnia, fructu in me spiritus 
charitate regnante, non facio, superflua mihi sunt praecepta legis. 
denique et sapientes mundi de philosophia sic opinati sunt, ut quod 
leges publicae facere homines necessitate compellunt, hoc illa 
persuadeat fieri uoluntate.
</p><p>"qui autem sunt christi, carnem crucifixerunt cum uitiis et 
concupiscentiis". origenes hunc locum superioribus nectens, ita legit: 
aduersus huiusmodi non est lex, qui christi carnem crucifixerunt cum 
uitiis et concupiscentiis: ut non sicut in latino sonat, eos qui christi
 sunt, carnem suam dicat crucifixisse cum uitiis et concupiscentiis; sed
 christi carnem ab his cum uitiis et concupiscentiis crucifixam. et 
quaerit quomodo in his qui fructus spiritus habeant, et aduersum quos 
lex esse cessauit, crucifixio carnis dominicae ponatur in laude, cum ad 
hebraeos in uituperatione sit positum: rursum crucifigentes in 
semetipsis filium dei, et ostentui habentes. pro rursus crucifigentes, 
melius unum uerbum compositum in graeco est, anastaurountes~g, quod nos 
interpretari possumus, recrucifigentes. primum ergo notandum quod aliud 
sit crucifigere, aliud recrucifigere. deinde quia non idipsum sit 
recrucifigere filium dei, et crucifigere carnem christi cum uitiis et 
concupiscentiis. caro quippe christi non principaliter, et proprie 
filius dei est, sed iesus christus, qui cum esset in principio apud 
patrem, uerbum deus caro factus est, et seipsum exinaniuit, formam serui
 accipiens, ut crucifigeret carnem, et despoliaret principatus et 
potestates, triumphans de eis in ligno, ut compleretur illud apostoli: 
quod enim mortuus est, peccato, mortuus est semel. igitur si corpora 
nostra membra sunt christi, consequenter et caro nostra caro christi 
est, quam crucifigimus, mortificantes per eam super terram, 
fornicationem, immunditiam, passionem, desiderium malum, et auaritiam: 
et de nobis in laude nunc ponitur, qui christi iesu carnem crucifixerunt
 cum uitiis et concupiscentiis, et semper mortificationem iesu 
circumferimus in corpore nostro, ut et uita eius manifestetur in carne 
nostra. non modici autem laboris est, sic in praesenti saeculo uiuere, 
ut iam nunc uita iesu manifestetur in carne nostra. ita enim 
uiuificabuntur et mortalia corpora nostra per inhabitantem in nobis 
spiritum.
ubi latinus interpres uitia posuit, in graeco path�mata~g, id est, 
passiones leguntur. et quia passio potest et dolorem, et caeteras 
necessitates significare corpusculi, caute apostolus intulit desideria: 
ut non naturam corporis uideretur in spiritualibus uiris negare, sed 
uitia. et hoc ita admonitum sit, si uulgatam editionem sequimur, 
legentes: qui autem sunt christi, carnem crucifixerunt cum uitiis et 
concupiscentiis: ut non carnem christi, sed suam eos crucifixisse 
dicamus. pene oblitus sum interpretationis secundae. praedixeram enim 
omnia quae sequuntur ad legem, et ad circumcisionem esse referenda. 
sensus itaque iste est: in quibus est fructus spiritus, charitas, 
gaudium, et reliqua, hi corpoream scripturae intelligentiam, quae nunc 
caro christi appellatur, crucifixerunt cum passionibus eius et 
desideriis, quae generant paruulis atque lactentibus fomenta uitiorum. 
crucifixit christi carnem, qui non iuxta carnem historiae militat, sed 
spiritum allegoriae sequitur praeuiantem.
</p><p>"si spiritu uiuimus, spiritu et ambulemus". utamur hoc testimonio
 aduersum eos qui nolunt scripturas spiritualiter intelligere. quis est 
autem qui uiuit spiritu, nisi absconditus homo noster, qui et iuxta 
carnem interdum solet uiuere? sed cum spiritu uixerit, spiritu ambulat. 
cum in carne uoluerit ambulare, uiuens mortuus est. uir perfectus in 
christo, semper uiuit in spiritu: spiritui obedit, nunquam uiuit in 
carne. et contra: qui se totum carni dederit, et passionibus deputarit, 
nunquam uiuit in spiritu. inter hos medii sunt, quos nec spirituales 
possumus appellare, nec carneos; sed qui inter uirtutes et uitia 
fluctuantes, nunc ad meliora retrahuntur, et spiritus sunt; nunc carnis 
lubrico supplantantur, et caro sunt.
</p><p>"non efficiamur inanis gloriae cupidi, inuicem prouocantes, 
inuicem inuidentes". unum uerbum apud graecos kenodoxoi~g, trium 
uerborum circuitu interpres latinus expressit. quantas autem habeat 
definitiones, et significantias gloria, et philosophorum innumerabiles 
libri, et ciceronis duo uolumina, quae de gloria scripsit, indicio sunt.
 uerum nos quia non uerborum etymologias, sed scripturae sensum 
disserere conamur, ita hunc locum cum superioribus copulabimus: si 
spiritu uiuimus, spiritui obtemperemus, nequaquam per legem, sed per 
charitatem nobis inuicem seruientes. non debemus de scripturarum 
interpretatione contendere et dicere: circumcisio melior est: non, sed 
praeputium. contemnenda historia, et allegoria sequenda imo allegoria 
uana est et umbratica, et nullis ueritatis fixa radicibus. unde euenit, 
ut inuicem nascantur inuidiae. excludere enim, ait, uos uolunt, ut illos
 aemulemini: non tam ueritatem legis uolentes docere, quam uincere. ne 
autem penitus uerbum gloriae praetermittamus intactum, suas philosophis 
ineptias relinquentes, de scripturis aliqua retractemus. opinionem 
uulgi, et laudem hominum fauore quaesitam, gloriae nomen sonat, ubi 
dicitur: omnia autem faciunt, ut ab hominibus glorificentur. et alibi: 
quomodo potestis credere, gloriam ab inuicem quaerentes? porro in bonam 
partem in eodem loco: et gloriam ab eo qui solus est, non quaerentes. ex
 quo intelligimus idem uerbum, nunc uirtutem significare, nunc uitium. 
si ab hominibus quaero gloriam, uitium est: si a deo, uirtus est, qui et
 ad ueram nos gloriam cohortatur, dicens: eos autem qui me glorificant, 
glorificabo. significat et aliud in scripturis diuinis gloria, cum 
augustius aliquid, et diuinius hominum se praebet obtutibus.
uisa est in tabernaculo gloria domini, et in templo quod a salomone 
constructum est, gloria erat, et in facie moysi, quando nesciebat quod 
glorificatus esset uultus eius, de qua uultus gloria, puto et apostolum 
dicere: nos autem omnes reuelata facie gloriam domini contemplantes, in 
eamdem imaginem transformamur a gloria in gloriam, sicut a dei spiritu. 
et ipse saluator, splendor gloriae et figura substantiae dei, dictus 
est. uidit et stephanus gloriam dei, et iesum stantem a dextris eius. ut
 autem et nos nobis fingendorum nominum licentiam praesumamus, rebus 
quippe nouis (ut ait quidam) noua fingenda sunt nomina: quia hic dictum 
est: non efficiamur inanis, uel uacuae gloriae cupidi: nos eos asseramus
 plenae gloriae esse cupidos, qui gloriam dei desiderant, et laudem 
uirtute condignam, et aspectum diuinius aliquid ostendentem. unde et in 
plerisque locis. nostri maiestatem pro gloria transtulerunt. iam dudum 
cupio in uerba prorumpere, sed teneor timore dicendi. dicam tamen, nec 
tacebo passionem meam, passionem pene communem, non de diuitiis, non de 
potentia, non de pulchritudine, et corporum uenustate; haec enim 
manifeste inter carnis opera nominantur. eleemosyna si ob laudem fiat, 
inanis est gloria: longa oratio, pallor ex ieiunio sequens. non mea sunt
 uerba, sed saluatoris in euangelio pertonantis. ipsa quoque castitas in
 matrimonio, uiduitate, uirginibus, saepe plausum quaerit humanum: et 
quod dudum timeo dicere sed dicendum est, martyrium ipsum, si ideo fiat 
ut admirationi et laudi habeamur a fratribus, frustra sanguis effusus 
est. loquatur apostolus, loquatur electionis uas: si tradidero corpus 
meum, ut glorier, charitatem autem non habeam, nihil mihi prodest. illi 
qui dixerat: scio hominem in christo, ante annos quatuordecim, siue in 
corpore, nescio, siue extra corpus, nescio, deus scit, raptum usque ad 
tertium coelum; et post modicum: raptus in paradisum, audiuit arcana 
uerba, quae non licet homini loqui: illi, inquam, qui plus omnibus 
laborauit, ne magnitudo reuelationum extolleret eum, datus est stimulus 
carnis eius, angelus satanae, qui eum colaphizaret, ut non tolleretur. 
et certe ter dominum rogauit ut discederet ab eo: sed dictum est ei: 
sufficit tibi gratia mea: uirtus enim in infirmitate perficitur. quid 
tam dei opus est, quam scripturas legere, in ecclesia praedicare, 
sacerdotium cupere, ante altare domini ministrare? sed et haec, nisi 
aliquis omni diligentia custodierit cor suum, de cupiditate laudis 
oriuntur. uideas plerosque (quod etiam tullius ait) libros suos de 
contemnenda gloria inscribere, et causa gloriae, proprii nominis titulos
 praenotare. interpretamur scripturas: saepe uertimus stylum: quae digna
 lectione sunt, scribimus; et nisi christi causa fiant, sed memoriae in 
posteros, et famae in populos, totus labor irritus fiet: et erimus quasi
 tympanum sonans, et cymbalum concrepans. uideas plerosque de scripturis
 inter se contendere: et athleticum scamma dei facere sermonem: inuicem 
prouocant, et si uicti fuerint, inuident: inanis quippe gloriae cupidi 
sunt. scio in latinis codicibus in eo testimonio quod supra posuimus: si
 tradidero corpus meum, ut glorier, ardeam habere pro glorier; sed ob 
similitudinem uerbi, qua apud graecos, ardeam, et glorier, id est, 
kauth�somai~g et kauch�somai~g una litterae parte distinguitur, apud 
nostros error inoleuit. sed et apud ipsos graecos exemplaria sunt 
diuersa.
</p><p>6. "fratres, et si praeoccupatus fuerit homo in aliquo delicto, 
uos qui spirituales estis, instruite huiusmodi in spiritu mansuetudinis;
 considerans teipsum, ne et tu tenteris". sciens paulus eius dei se esse
 cultorem, qui nollet mortem peccatoris, sed poenitentiam: et excepta 
trinitate, omnem creaturam, licet non peccet, tamen posse peccare: eum 
quoque qui spiritualis est, cohortatur sui timore ne peccet, manum 
porrigere corruenti. et pulchre praeoccupatum in delicto, hominem uocat,
 qui mori possit: ex ipso nomine fragilitatem conditionis ostendens; ut 
dignus sit uenia, qui uelut homo errore deceptus, et mersus in 
uoraginem, seipsum sine auxilio, et adiutore erigere non possit. 
spirituali autem non additur homo: sed quasi deo praecipitur, ut hominem
 praeoccupatum in delicto instruat: siue (ut melius habetur in graeco) 
perficiat in spiritu lenitatis. qui autem perficitur, non ei desunt 
uniuersa, sed aliqua. denique si non peccatis pluribus, sed uitio aliquo
 praeoccupatus errauit: lenitatis spiritum et mansuetudinis in 
correctione peccantis spiritualis adhibeat, ne rigidus, ne iratus et 
tristis corrigere cupiat errantem; sed prouocet eum, spondens salutem; 
ueniam repromittens: christi testimonium proferat: quod graui legis et 
peccatorum onere depressos, ad iugum suum suaue, et leue inuitet onus: 
ut discant, quia humilis sit et mitis, et mansuetus corde, et inueniant 
requiem animabus suis. utamur hoc testimonio aduersum haereticos: qui 
diuersarum fingentes fabulas naturarum, aiunt spiritualem, bonam esse 
arborem, et nunquam malos afferre fructus. ecce apostolus, cuius et ipsi
 auctoritatem sequuntur, dicit eos qui spirituales sunt, posse peccare, 
si per altitudinem cordis sui inflentur et corruant. quod et nos quoque 
fatemur; et choikous~g spirituales fieri, si ad meliora reuertantur.
opponi nobis potest illud quod ad corinthios scribitur: quid uultis? in 
uirga ueniam ad uos, an in charitate, et spiritu mansuetudinis? si enim 
ibi ad peccatores, non in spiritu mansuetudinis, sed in uirga uenire se 
dicit: quomodo hic his qui in aliquo peccato praeuenti fuerint non 
uirgam adhibet, sed spiritum mansuetudinis? uerum ibi ad eos dicitur, 
qui post peccatum non sentientes errorem suum, nolebant maioribus suis 
subdi, et poenitentia corrigi. ubi uero peccator intelligens uulnus 
suum, tradit medico se curandum, ibi non est uirga necessaria, sed 
spiritus lenitatis. sed et illud forte quaeratur, quod si propterea 
instruere quis debeat peccatorem in spiritu lenitatis: quia consideret 
se, ne et ipse tentetur; ergo iustus, qui de sua certus est mente, qui 
scit non posse se labi, non debet instruere peccatorem in spiritu 
lenitatis? ad quod dicemus, etiamsi uicerit iustus, sciens quanto labore
 superauerit, magis peccanti ueniam largietur. nam et saluator propterea
 tentatus est, iuxta omnia nobis similiter absque peccato: ut possit 
compati, et condolere infirmitatibus nostris, suo doctus exemplo, quam 
difficilis sit in carne uictoria. si quis uirgo ad senectam usque 
permanserit; ignoscat ei qui adolescentiae quondam calore deceptus est, 
sciens quantis difficultatibus illam transierit aetatem. si quis pro 
christi nominis confessione cruciatus, alium in tormentis uiderit 
denegare, compatiatur uulneribus negatoris, et non tam illum uictum, 
quam se uicisse, miretur. cautelam quoque scribentis attendite, quia non
 dixerit: considerans te, ne tu cadas; sed, ne et tu tenteris. uinci 
quippe uel uincere, nonnunquam in nostra est potestate: caeterum 
tentari, in potestate tentantis est. si enim saluator tentatus est, quis
 potest esse securus intentatum se uitae huius maria transire? qui 
putant paulum iuxta humilitatem, et non uere dixisse: et si imperitus 
sermone, non tamen scientia, defendant huius loci consequentiam. debuit 
quippe secundum ordinem dicere: uos, qui spirituales estis, instruite 
huiusmodi in spiritu lenitatis, considerantes uosmetipsos, ne et uos 
tentemini; et non plurali inferre numerum singularem. hebraeus igitur ex
 hebraeis, et qui esset in uernaculo sermone doctissimus, profundos 
sensus aliena lingua exprimere non ualebat: nec curabat magnopere de 
uerbis, cum sensum haberet in tuto. haec secundum simplicem 
intelligentiam. caeterum, ut et secundae expositionis ordinem 
prosequamur, locus iste de epistolae ad romanos fine pandendus est. ibi 
enim cum similiter de escis et obseruationibus scriberet iudaeorum, et 
eos qui legis iuxta litteram praecepta contemnerent, firmos atque 
perfectos: illos uero qui adhuc antiqua consuetudine ducebantur, 
infirmos paruulos que narraret, et uideret iurgium esse inter 
spirituales, et carneos: admonuit spirituales, ne contemnerent carneos, 
et ait: infirmum autem in fide assumite, non in disceptationibus 
cogitationum. alius enim credit manducare omnia: qui autem infirmus est,
 olus manducet. is qui manducat, non manducantem non spernat: et qui non
 manducat, manducantem non iudicet, deus enim illum assumpsit. tu quis 
es qui iudices alienum seruum? suo domino stat, aut cadit. stabit autem:
 potens est enim deus statuere illum. et multa in medio super hoc sensu 
disserens, adiecit in fine: noli propter escam destruere opus dei. et 
iterum: debemus autem nos firmiores, imbecillitates infirmorum 
sustinere, et non nobis placere. unusquisque uestrum proximo suo placeat
 ad bonam aedificationem.
</p><p>"alter alterius onera portate, et sic adimplebitis legem 
christi". quia peccatum onus sit, et psalmista testatur dicens: 
iniquitates meae eleuatae sunt super caput meum, quasi onus graue 
grauatae sunt super me. et zacharias, in specie mulieris, uidit super 
talentum plumbi sedere iniquitatem. hoc onus saluator pro nobis tulit, 
suo nos exemplo docens quid facere deberemus.
ipse quippe iniquitates nostras portat, et pro nobis dolet et eos qui 
peccatorum ac legis onere sunt depressi, ad leue onus uirtutis inuitat, 
dicens: iugum meum suaue est, et onus meum leue. qui igitur fratris non 
desperat salutem, sed manum porrigit deprecanti, et quantum in se est, 
flet cum flente, infirmus est cum infirmo, sua que iudicat aliena 
peccata, iste per charitatem adimplet legem christi. quae christi lex 
est? hoc est mandatum meum, ut diligatis inuicem. quae lex filii dei 
est? diligite alterutrum, sicut et ego dilexi uos. quomodo dei filius 
nos dilexit? maior hac dilectione non est, quam ut quis animam suam 
ponat pro amicis suis. qui clementiam non habet, nec indutus est uiscera
 misericordiae et lacrymarum, quamuis spiritualis sit, non adimplebit 
legem christi. sed et hunc locum cum superioribus copulemus. duplicem 
enim sequimur intelligentiam. si quis infirmus in fide est, et adhuc 
lacte nutritur infantiae, nec potest tam cito a legali obseruatione ad 
spiritualia sacramenta transire: uos qui robustiores estis, eius onera 
portate: ne per scientiam uestram frater pereat, pro quo christus est 
mortuus. portat quoque fratris necessitatem, qui grauatum pauperem onere
 egestatis adiuuat, et facit sibi amicos de iniquo mammona, quem post 
resurrectionem christus affatur: uenite ad me, benedicti patris mei: 
possidete praeparatum uobis regnum a constitutione mundi. esuriui enim, 
et dedistis mihi manducare: sitiui, et dedistis mihi bibere. iuxta hunc 
sensum etiam in alia epistola paulus timotheum docens, addidit: 
diuitibus huius saeculi praecipe non sublime sapere (pro eo quod est, 
non superbire), neque sperare in incerto diuitiarum, sed in deo qui 
praestat omnia abunde ad fruendum: bene agere, diuites esse in operibus 
bonis, facile tribuere, communicare, thesaurizare sibi fundamentum bonum
 in futurum, ut apprehendant ueram uitam. qui ueram uitam apprehendit, 
eum uidelicet qui loquitur: ego sum uita, impleuit legem christi, quae 
tendit ad uitam.
</p><p>"nam si quis existimat se esse aliquid, cum nihil sit, seipsum 
seducit". si quis non uult onera aliena portare, et immisericors suo 
tantum opere et uirtute contentus est, non quaerens quae aliena sunt, 
sed quae sua, hoc est, sui tantum amator, et non etiam dei, ipse se 
seducit. dupliciter autem legi potest atque distingui: uel, si quis 
existimat esse se aliquid, cum sit nihil: aut ita: si quis existimat 
esse se aliquid, ut postea inferamus, cum sit nihil, se ipse seducit. et
 magis in graeco quam in latino resonat ista distantia. prioris 
distinctionis hic sensus est: qui se aliquid existimat esse, et nihil 
est, ipse se decipit. secundus sensus altior est, et qui nobis magis 
placet: si quis existimat se esse aliquid, in eo quod se putat esse 
aliquid, et non ex clementia in proximum; sed ex suo opere et labore se 
iudicat, sua tantum uirtute contentus, iste ex hac ipsa arrogantia nihil
 fit, et ipse se decipit: quod melius in graeco dicitur phrenapatai~g, 
hoc est, mentem suam decipit: pro quo latinus posuit interpres, se ipse 
seducit. mentem autem suam decipit qui se putat esse sapientem, et 
secundum isaiam, sapiens in se est, et in conspectu suo intelligens. ad 
circumcisionem et legem, ita loci huius connectitur intellectus: qui 
spiritualis est, et misericordiam in proximum non habet, contemnens 
humilem, quia ipse sublimior est, ipse se decipit, nesciens hanc 
spiritus esse legem, ut nos inuicem diligamus.
</p><p>"opus autem suum probet unusquisque: et sic in semetipso tantum 
gloriam habebit, et non in altero". sensus iste est: tu qui te aestimas 
spiritualem, et de alterius infirmitate robustior es, non debes 
imbecillitatem iacentis, sed tuam fortitudinem considerare. neque enim 
si alius perfecte non potest ad christianismum a iudaismo transire, 
idcirco tu perfectus es christianus: sed si te propria conscientia non 
remordet, habes in temetipso gloriam et non in altero. athleta non ideo 
fortis est, quia uicit infirmum, et languida aduersarii membra 
superauit: sed si robustus est, et in sua fortitudine, non in 
infirmitate alterius gloriatur. intelligi potest et aliter: qui 
conscientiam habet operis boni, et seipsum considerans, opus suum non 
reprehendit, non debet de hoc apud alium gloriari, et laudem suam foras 
fundere, et communicare cum cunctis, et ex hominum quaerere fauore 
iactantiam: sed in semetipso habeat gloriam, et dicat: mihi autem absit 
gloriari, nisi in cruce domini nostri iesu christi, per quem mihi mundus
 crucifixus est, et ego mundo. qui gloriam quaerit ab altero, huic nec 
mundus crucifixus est, nec crucifixus est ipse cum christo. recipit 
quippe, quod quaerebat ab hominibus, mercedem suam.
</p><p>"unusquisque enim onus suum portabit". uidetur superioribus 
contraire, ubi ait: alter alterius onera portate: si enim onus suum 
unusquisque portabit, alter alterius onera portare non poterit.
sed uidendum, quod ibi praeceperit ut peccantes in hac uita nos inuicem 
sustentemus, et in praesenti saeculo alterutrum auxilio simus: hic autem
 de domini dicat in nos iudicio, quod non ex alterius peccato et 
comparatione deterioris; sed iuxta nostrum opus, aut peccatores ab eo 
iudicemur, aut sancti, recipiente unoquoque secundum opus suum. obscure 
licet docemur per hanc sententiolam, nouum dogma quod latitat: dum in 
praesenti saeculo sumus, siue orationibus, siue consiliis, inuicem posse
 nos coadiuuari. cum autem ante tribunal christi uenerimus, non iob, non
 daniel, nec noe rogare posse pro quoquam, sed unumquemque portare opus 
suum.
</p><p>"communicet autem is qui catechizatur uerbum, ei qui se 
catechizat in omnibus bonis". marcion hunc locum ita interpretatus est, 
ut putaret fideles, et catechumenos simul orare debere, et magistrum 
communicare in oratione discipulis; illo uel maxime elatus, quod 
sequatur, in omnibus bonis. cum utique si de oratione sermo fuisset, non
 debuerit ei praecipi qui catechizatur, sed ei qui se catechizat, id est
 non discipulo, sed magistro. deinde etiam caetera quae sequuntur, cum 
eius expositione non congruunt: quae seminauerit homo, haec et metet. 
et: bonum autem facientes, non deficiamus: tempore enim suo metemus, non
 deficientes. sensus itaque iste est: quia superius spiritualibus 
praeceperat, ut eos qui praeoccupati fuerant in aliquo delicto, 
instruerent in spiritu lenitatis, et alter alterius onera portarent, 
adimplentes legem christi: nunc econtrario his qui adhuc imbecilliores, 
et discipuli, et carnales erant, praecipit, ut quomodo ipsi a magistris 
spiritualia metunt: sic magistris carnalia praebeant: qui totos se 
diuinae eruditioni et studio tradentes, uitae huius necessariis 
indigeant; et fiat illud quod de manna scriptum est: qui multum, non 
abundauit: et qui modicum, non minorauit. bona autem in praesenti loco 
iuxta uulgi consuetudinem morem que communem, uictum et uestitum, et 
caetera quae homines inter bona numerant, appellauit. habentes enim 
uictum et uestitum, his contenti sumus. nec mirum si paulus ea quae 
erant corpori necessaria boni appellatione signauit: cum etiam saluator 
noster ad eos qui necdum ad uirtutum culmen ascenderant, sed adhuc 
humilius incedebant, et sibi addi poscebant fidem, dixerit: si ergo uos 
cum mali sitis, scitis bona data dare filiis uestris: quanto magis pater
 uester coelestis dabit bona petentibus se! ego puto et iob, cum ad 
uxorem, quasi unam de insipientibus mulieribus loqueretur, respectu 
eius, quae ita putabat, de corporalibus diuitiis locutum: si bona 
accepimus de manu domini: et rursum de angustiis et pressuris, et 
tentatione, quae uictoriam afferant: quare malum non sustineamus? cum 
utique mala et bona non in diuitiis et pressuris, sed in uirtutibus 
ponantur et uitiis, ut iustus loquitur in psalmo: quis est homo qui uult
 uitam, cupit uidere dies bonos? prohibe linguam tuam a malo, et labia 
tua ne loquantur dolum. declina a malo, et fac bonum. proprie malum 
dicitur, quod uitandum est: bonum quod facere debemus. diues quoque ille
 in euangelio, qui mali et boni scientiam non habebat, recte agrorum 
ubertatem bona arbitrabatur, dicens: anima, habes bona posita in annos 
multos: quiesce, comede, bibe, et laetare. et alius qui iacebat in 
purpura, et deliciis affluebat, audit apud inferos ab abraham: recepisti
 bona in uita tua. illud quoque attendendum ne forte et hoc possit 
intelligi, dari discipulis mandatum, ut eis qui se instruunt, uerbum 
communicent, obsequantur, dociles, faciles que se praebeant. in his 
tamen quae bona sunt, quae spiritualia, et non haeretica, uel iudaica 
prauitate peruersa.
</p><p>"nolite errare, deus non irridetur: quae enim seminauerit homo, 
haec et metet". praeuidens spiritu, eos qui docentur, et debent 
magistris sumptus et uitae necessaria ministrare, posse obtendere 
paupertatem, et dicere: ager meus hoc anno aruit siccitate: uineam 
grando contriuit: redditus qui esse potuerunt, tributa rapuerunt: non 
habeo unde tribuam quod iubetur, adiecit: nolite errare, deus non 
irridetur. scit, inquit, corda uestra, non ignorat facultates. excusatio
 uerisimilis hominem potest utcunque placare, deum non potest fallere. 
et simul cohortatur ad id quod praeceptum est exhibendum, semen 
nominans, ne putet perditum, quod multiplicato fenore recepturus est. ad
 corinthios quoque rationem dati et accepti, simili docuit exemplo: qui 
parce seminat, parce et metet: et qui seminat in benedictione, de 
benedictione et metet. unusquisque sicut propositum habet in corde, non 
ex tristitia, aut necessitate: hilarem enim datorem diligit deus.
</p><p>"quoniam qui seminat in carne sua, de carne et metet 
corruptionem. qui autem seminat in spiritu, de spiritu metet uitam 
aeternam". omne quod loquimur, agimus, cogitamus, in duobus seminatur 
agris, carne et spiritu.
si bona sunt, quae de manu, ore, corde promuntur, seminata in spiritu, 
uitae aeternae fructibus redundabunt. si mala, ab agro carnis excepta, 
corruptionis nobis segetem pullulabunt. aliter: qui legem carnaliter 
intelligit, repromissiones quoque carnales, et quae in praesenti saeculo
 corrumpuntur, exspectat. qui autem spiritualis auditor est, seminat in 
spiritu, et de spiritu metet uitam sempiternam. simul notemus sermonis 
consequentiam, et eam cum superioribus copulemus: hominem uocari in 
spiritu seminantem, qui quando coeperit uitam metere sempiternam, homo 
fortasse esse desistit. cassianus, qui putatiuam christi carnem 
introducens, omnem coniunctionem masculi ad feminam immundam arbitratur,
 encratitarum uel acerrimus haeresiarches, tali aduersum nos sub 
occasione praesentis testimonii usus est argumento: si quis seminat in 
carne, de carne metet corruptionem: in carne autem seminat, qui mulieri 
iungitur: ergo et is qui uxore utitur, et seminat in carne eius, de 
carne metet corruptionem. respondebitur ei, primum non dixisse paulum, 
qui seminat in carne; sed, in carne sua. nemo autem se cum ipse 
concumbit, et in sua carne seminat. deinde ut obseruationem hanc quam 
annotauimus, in carne sua, ex abundanti ei concedamus, addendum est eos 
quoque, qui comedant et bibant, et dormiant et aliquid faciant ob 
refrigerium corporis, iuxta illum seminare in carne, et de ea metere 
corruptionem. quod si ad hoc confugerit, ut dicat eos qui, siue bibant, 
siue manducent, siue dormiant, in nomine tamen domini omnia cum ratione 
perficiant, non in carne seminare, sed in spiritu; et nos ei similiter 
respondebimus, eos quoque qui dei primam sententiam sequantur cum 
ratione facientes: crescite et multiplicamini, et replete terram, non in
 carne, sed in spiritu seminare. syllogismus itaque eius futilis et 
caducus, sophismate primum decipit audientem. caeterum diligenter 
inspectus, facile soluitur: neque enim possumus dicere, abraham, isaac 
et iacob, et alios sanctos uiros, qui de repromissione nati sunt, ipsum 
quoque domini praecursorem, quia in carne natus est, de corruptionis 
germine pullulasse, illud pariter obseruandum, quod qui seminat in 
carne, cum additamento suae carnis ponitur: qui autem seminat in 
spiritu, non dicitur in spiritu suo, sed simpliciter in spiritu. qui 
enim bona seminat, non in suo quidpiam, sed in dei spiritu seminat, de 
quo et uitam est messurus aeternam. "bonum autem facientes, non 
deficiamus: tempore enim suo metemus, non deficientes". cohortatur eos 
ad studium perseuerantiae, qui in hac uita mercedem boni operis 
exspectant, nescientes quia sicut in semine aliud sationis, aliud messis
 est tempus: sic et in praesenti uita, sementem esse opera (quae uel in 
spiritu, uel in carne metantur), messem uero futurum iudicium, et pro 
qualitate uel diuersitate sementis, diuersas nos facere messuras, 
centesimum et sexagesimum, et tricesimum fructum, quam segetem nemo 
potest metere deficiens. qui enim perseuerauerit usque in finem, hic 
saluus erit. sicut et in alio loco praecipitur: esto non deficiens. 
quale est autem, ut cum peccatores quotidie in malis operibus augeantur,
 nos in bono opere lassemur?
</p><p>"ergo dum tempus habemus, operemur bonum ad omnes, maxime autem 
ad domesticos fidei". tempus sementis, ut diximus, tempus est praesens, 
et uita quam currimus. in hac licet nobis quod uolumus seminare; cum 
ista uita transierit, operandi tempus aufertur. unde et saluator ait: 
operamini dum dies est: ueniet nox, quando iam nullus poterit operari 
ortus est nobis dei sermo, sol uerus, et congregatae sunt bestiae 
recedentes in cubilia sua: procedamus ut homines ad opus nostrum, et 
usque ad uesperam laboremus, sicut mystice cantatur in psalmo: posuisti 
tenebras, et facta est nox. in ipsa pertransibunt bestiae siluae, catuli
 leonum rugientes, ut rapiant, et quaerant a deo escam sibi. ortus est 
sol, et congregatae sunt, et in cubilibus suis dormierunt. egredietur 
homo ad opus suum, et ad operationem suam usque ad uesperam. siue 
aegrotamus, siue sani sumus, humiles, uel potentes, pauperes, diuites, 
ignobiles, honorati, esurientes, siue uescentes, omnia in nomine domini 
cum patientia et aequanimitate faciamus, et implebitur in nobis illud 
quod scriptum est: diligentibus autem dominum, omnia cooperantur in 
bonum. ira ipsa et libido, et iniuria quae desiderat ultionem, si me 
refrenem: si propter deum taceam: si per singulos commotionis aculeos, 
et incentiua uitiorum, dei desuper me uidentis recorder, fiunt mihi 
occasio triumphorum. ne dicamus in largiendo: ille est amicus, hunc 
nescio: hic debet accipere, iste contemni. imitemur patrem nostrum, qui 
solem suum oriri facit super bonos et malos, et pluit super iustos et 
iniustos. fons bonitatis omnibus patet.
seruus et liber, plebeius et rex, diues et pauper, ex eo similiter 
bibunt. lucerna cum accensa fuerit in domo, omnibus lucet aequaliter. 
quod si in cunctos indifferenter liberalitatis frena laxantur, quanto 
magis in domesticos fidei, et in christianos, qui eumdem habent patrem, 
eius que magistri appellatione censentur! uidetur autem mihi locus iste 
posse et superioribus cohaerere, ut domesticos fidei, magistros nominet,
 quibus supra omnia quae putantur bona, ab auditoribus suis iusserat 
ministrari. breue est uitae istius curriculum. hoc ipsum quod loquor, 
quod dicto, quod scribo, quod emendo, quod relego, de tempore meo mihi 
aut crescit, aut deperit. titus, filius uespasiani, qui in ultionem 
dominici sanguinis, subuersis ierosolymis, romam uictor ingressus est, 
tantae dicitur fuisse bonitatis, ut cum quadam nocte sero recordaretur, 
in coena, quod nihil boni die illa fecisset, dixerit amicis: hodie diem 
perdidi. nos putamus non perire nobis horam, diem, momenta, tempus, 
aetates, cum otiosum uerbum loquimur, pro quo reddituri sumus rationem 
in die iudicii? quod si hoc ille sine lege, sine euangelio, sine 
saluatoris, et apostolorum doctrina, naturaliter et dixit, et fecit: 
quid nos oportet facere, in quorum condemnationem habet et iuno 
uniuiras, et uesta uirgines, et alia idola continentes? beatus ioannes 
euangelista cum ephesi moraretur usque ad ultimam senectutem, et uix 
inter discipulorum manus ad ecclesiam deferretur, nec posset in plura 
uocem uerba contexere, nihil aliud per singulas solebat proferre 
collectas, nisi hoc: filioli, diligite alterutrum. tandem discipuli et 
fratres qui aderant, taedio affecti, quod eadem semper audirent, 
dixerunt: magister, quare semper hoc loqueris? qui respondit dignam 
ioanne sententiam: quia praeceptum domini est, et si solum fiat, 
sufficit. hoc propter praesens apostoli mandatum: operemur bonum ad 
omnes: maxime autem ad domesticos fidei.
</p><p>"uidete qualibus litteris scripsi uobis mea manu". hi qui 
circumcidi galatas uolebant, disseminauerant alia paulum facere, alia 
praedicare, et suo opere destruere sermonem, quod qui legem assereret 
abolitam, ipse inueniretur in lege. hanc opinionem, quia non poterat 
paulus apud omnes praesens ipse subuertere (prohibebatur quippe 
uinculis, quae ob christi martyrium sustinebat), seipsum per litteras 
repraesentat. et ne aliqua suppositae epistolae suspicio nasceretur, ab 
hoc loco usque ad finem, manu sua ipse perscripsit, ostendens superiora 
ab alio exarata. quod autem sub nomine eius a falsis doctoribus 
epistolae mitterentur, ad thessalonicenses quoque demonstrat scribens: 
rogamus autem uos, fratres, per aduentum domini nostri iesu christi, et 
nostrae congregationis in ipsum, ut non cito moueamini a uestro sensu, 
nec terreamini, neque per spiritum, neque per sermonem, neque per 
epistolam tanquam per nos missam, quasi instet dies domini, ne quis uos 
seducat ullo modo. et ut totam epistolam quam mittebat, suspicione 
erueret falsitatis, manu sua in fine subscripsit, dicens: salutatio mea 
manu pauli, quod est signum in omni epistola: ita scribo: gratia domini 
nostri iesu christi cum omnibus uobis. ad colossenses etiam quas 
dictauerat litteras, manu sua similiter subnotauit: salutatio mea manu 
pauli: memores estote uinculorum meorum. et ubicunque sciebat falsos 
adesse doctores, qui possent per apostoli auctoritatem noua dogmata 
seminare, epistolam manu propria subscribebat. denique et ad corinthios 
scribens, in quibus erant schismata et haereses, unoquoque dicente: ego 
sum pauli, et ego apollo, ego autem cephae, epistolam suam tali 
annotatione signauit: salutatio mea manu pauli: si quis non amat dominum
 iesum christum, anathema sit, maranatha, et caetera. propter hoc igitur
 uolens omnem occasionem falsis auferre doctoribus, qui et galatas a 
ueritate euangelii deprauarant, finem epistolae manus suae adnotatione 
compleuit, dicens: uidete qualibus litteris scripsi uobis; non quod 
grandes litterae fuerint (hoc quippe in graeco sonat p�likois~g), sed 
quod suae manus essent eis nota uestigia, ut dum litterarum apices 
recognoscunt, ipsum se putarent uidere, qui scripserat. in hoc loco uir 
apprime nostris temporibus eruditus, miror quomodo rem ridiculam locutus
 sit. paulus, inquit, hebraeus erat, et graecas litteras nesciebat. et 
quia necessitas expetebat, ut manu sua epistolam subscriberet, contra 
consuetudinem curuos tramites litterarum, uix magnis apicibus 
exprimebat: etiam in hoc suae ad galatas indicia charitatis ostendens, 
quod propter illos id quoque quod non poterat, facere conaretur. 
grandibus ergo paulus litteris scripsit epistolam, quia sensus erat 
grandis in litteris, et spiritu dei uiui, non atramento, nec calamo 
fuerat exaratus. quod autem apposuit, mea manu, opera intelligamus in 
manibus. quam ob causam crebro et in prophetis scribitur: sermo dei qui 
factus est in manu ieremiae, siue aggaei, ut per hanc quoque 
similitudinem in manu pauli sciamus factum dei esse sermonem. grandes 
paulus litteras non solum tunc ad galatas, sed etiam hodie scribit ad 
cunctos, et quamuis parui sint apices quibus eius epistolae 
conscribuntur, tamen magnae sunt litterae, quia in litteris magnus est 
sensus.
</p><p>"quicunque uolunt placere in carne, hi cogunt uos circumcidi
superius ostendit ex quo loco sua subscripserit manu: nunc quid 
scripserit, replicat. caius caesar, et octauianus augustus, et tiberius 
successor augusti, leges promulgauerant, ut iudaei qui erant in toto 
romani imperii orbe dispersi, proprio ritu uiuerent, et patriis 
caeremoniis deseruirent. quicunque igitur circumcisus erat, licet in 
christum crederet, quasi iudaeus habebatur a gentibus. qui uero absque 
circumcisione se non esse iudaeum praeputio praeferebat, persecutionibus
 tam gentilium, quam iudaeorum, fiebat obnoxius. has igitur 
persecutiones hi qui galatas deprauauerant declinare cupientes, 
circumcisionem pro defensione discipulis persuadebant quam nunc 
apostolus confidentiam in carne uocat, quod scilicet tam gentibus, quos 
timebant, quam iudaeis, qui uolebant placere, circumcisionem in 
persecutione proponerent. nam nec iudaei persequi eos poterant, nec 
gentiles, quos uidebant et proselytos circumcidere, et ipsos legis 
praecepta seruare.
</p><p>"neque enim qui circumcisi sunt, hi legem custodiunt, sed uolunt 
uos circumcidi, ut in carne uestra glorientur". propter infirmitatem, 
inquit, carnis, lex impleri non potest. unde et iudaei praecepta magis 
hominum et doctrinas, quam dei mandata custodiunt, neque corporalem 
facientes legem, impossibile quippe est: neque spiritualem, quam non 
intelligunt. unde hoc est omne quod student, quod agunt, quod nituntur, 
ut apud iudaeos de uestrae carnis iniuria glorientur, et iactitent suo 
gentes magisterio circumcisas. hoc autem totum faciunt, ut iudaeis 
placeant, et expugnatae legis inuidia conquiescat.
</p><p>"mihi autem absit gloriari, nisi in cruce domini nostri iesu 
christi, per quem mihi mundus crucifixus est, et ego mundo". solus 
potest in cruce christi gloriari, qui tollit eam, et sequitur 
saluatorem, qui crucifixit carnem suam cum uitiis et concupiscentiis, 
qui mortuus est mundo, et non contemplatur ea quae uidentur, sed quae 
non uidentur: uidens mundum crucifixum, et transeuntem figuram eius. 
crucifigitur autem iusto mundus ille, de quo saluator ait: ego uici 
mundum et: nolite diligere mundum. et: non accepistis spiritum e mundo. 
cui crucifixus est mundus, huic mundus et mortuus est: et iam ei uenit 
mundi consummatio, et dignus effectus nouo coelo, et noua terra, et nouo
 testamento, canit canticum nouum, et accipit nomen nouum scriptum in 
calculo, quod nemo nouit nisi qui acceperit illud. quaeritur quomodo 
nunc paulus dicat: mihi autem absit gloriari, nisi in cruce domini 
nostri iesu christi, cum in alio loco de aliis glorietur, ut ibi ait: 
per uestram gloriam, quam habeo in christo iesu. et iterum: libenter 
gloriabor in infirmitatibus meis, ut inhabitet in me uirtus christi. et 
in alio loco: bonum autem mihi est magis mori, quam ut gloriam meam quis
 euacuet, et caetera quae in hunc modum scripta sunt. sed sciendum quod 
omnis illa gloriatio ad crucem relata, gloria crucis sit: et quidquid 
dignum in uirtutibus perpetratur, hoc fieri ob domini passionem.
</p><p>"neque enim circumcisio aliquid est, neque praeputium, sed noua 
creatura". quomodo fidelis et infidelis, cum unus sit per substantiam, 
in duos diuiditur iuxta intelligentiae diuersitatem, apostolo dicente: 
exspoliantes uos ueterem hominem cum operibus eius, et induentes nouum, 
qui renouatur in cognitionem iuxta imaginem creatoris: sic et mundus cum
 secundum substantiam unus sit, secundum sensum alius atque alius 
efficitur. peccatori, mundus uetus est: sancto, nouus. cum enim sancto 
mundus fuerit crucifixus, nequaquam est ei circumcisio et praeputium: 
non iudaeus, neque gentilis: sed noua creatura, in quam transfiguratur 
corpus humilitatis nostrae, conforme corporis gloriae christi: uetera 
quippe transierunt, ecce facta sunt omnia noua. et quomodo alia est 
gloria solis, alia lunae, alia stellarum: stella quippe a stella differt
 in gloria: sic et resurrectio mortuorum. de qua et daniel pari uoce 
concordat, dicens: plurimi dormientium de terrae puluere surgent: hi in 
uitam aeternam, et hi in opprobrium et in confusionem aeternam; et: 
intelligentes fulgebunt sicut splendor firmamenti. et de iustis: multi 
sicut stellae in sempiternum. neque enim in sole et luna, firmamento et 
stellis, circumcisio aliquid ualet, aut praeputium: sed est noua 
conditio sine his partibus corporum, quae possunt secari. ita igitur et 
nos, qui diligimus deum, et praeparata sunt nobis quae nec oculus uidit,
 nec auris audiuit, nec in cor hominis ascenderunt, cum de corpore 
humilitatis transformati fuerimus in corpus gloriae domini iesu christi,
 illud habebimus corpus quod nec iudaeus possit incidere, nec cum 
praeputio custodire gentilis. non quod aliud iuxta substantiam sit: sed 
quod iuxta gloriam sit diuersum.
oportet enim mortale hoc induere immortalitatem, et corruptiuum hoc 
incorruptione uestiri. huic quid simile et beatus euangelista ioannes 
sentiens est locutus: charissimi, nunc dei filii sumus, et necdum 
manifestum est quid futuri simus. scimus quia si manifestatum fuerit, 
similes ei erimus, quia uidebimus eum sicut ipse est. quia ergo necdum 
manifestatum est illud corpus gloriae iesu christi, quod et uestigia 
clauorum post resurrectionem habuit, et clausis ianuis est ingressum: 
nos qui iam nunc in baptismate christo conresurreximus, in nouum renati 
hominem, nec circumcisioni, nec praeputio seruiamus: sed quod futuri 
sumus, iam nunc nos esse credamus.
</p><p>"et quicunque hanc regulam sequuntur, pax super illos, et 
misericordia, et super israel dei". ad normam omnia diriguntur: et utrum
 praua recta ue sint, cum regula apposita fuerit, arguuntur. ita et 
doctrina dei quaedam quasi norma sermonis est, quae inter iusta iudicat 
et iniusta: quam qui secutus fuerit, habebit pacem in semetipso quae 
superat omnem sensum; et post pacem, misericordiam quae praecipua est in
 dei israel. dei uero israel dictus est, ad distinctionem eius qui dei 
israel esse cessauit. dicunt enim se esse iudaeos, et non sunt; sed 
mentiuntur, cum sint de synagoga satanae nec mireris, si ad imitationem 
spiritualis israel, carnalis sit israel, qui nec pacem habeat nec 
misericordiam; de quo et ad corinthios scribitur: uidete israel secundum
 carnem, cum ad imitationem quoque dei et domini, multi sint dii, et 
multi domini, siue in coelo, siue in terra. pulchre autem uno sermone, 
ut epistolam iuxta propositum argumentum finiret, israel dei uocauit; 
quo scilicet omnia quae supra dicta sunt, non extra causam; sed ex causa
 disputata doceantur.
</p><p>"de caetero nemo mihi molestus sit". non quasi defecerit in 
docendo; sed quo et agricola hunc habeat laborem, si quae plantauerit 
uirgulta siccentur; et pastor sollicitudinem, si pecora quae 
congregauerat dissipata lanientur. melius ergo in graeco legitur, de 
caetero labores mihi nemo exhibeat; ne rursum scilicet in uobis 
necessitatem habeam laborandi. laborem praestat magistro, qui aliter et 
uiuit et sentit, quam magister et docuit et fecit. potest et 
contentionem eorum, si qui contradicere deinceps uoluerint, praeuenire, 
quod etiam ad corinthios in uelando mulieris capite, et masculi non 
uelando, post multa complexus est, dicens: si quis autem uidetur 
contentiosus esse, nos talem consuetudinem non habemus, neque ecclesia 
dei: hoc est, nos diximus quae nobis honesta uidebantur et iusta; si 
quis autem nolens acquiescere ueritati, quaerit quid respondeat, et 
quibus nitantur contra, sciat se responsione non dignum, qui magis 
contendere paratus est, quam doceri. "ego autem stigmata domini iesu in 
corpore meo porto". qui post aduentum christi in carne circumciditur, 
non portat stigmata domini iesu; sed habet gloriam in confusione sua. 
qui uero in plagis supra modum, in carceribus frequenter, ter uirgis 
caesus est, semel lapidatus est, et caetera quae in catalogo scripta 
sunt gloriandi, hic stigmata domini iesu in corpore suo portat. forte et
 is qui macerat corpus suum, et subiicit seruituti, ne aliis praedicans 
ipse reprobus inueniatur, portat stigmata domini iesu in corpore suo. 
laetabantur et apostoli quod digni fuerant pro nomine iesu contumeliam 
pati.
</p><p>gratia domini nostri iesu christi, cum spiritu uestro, fratres, 
amen. non dissensio, non legis seruitus, non rixa, non iurgium, sed 
gratia domini iesu christi sit cum spiritu uestro. nequaquam cum carne, 
nequaquam cum anima; siue quia spirituales facti, caro et anima esse 
desistis, siue quod in principali etiam ea, quae minora sunt, 
comprehendantur. anima enim et caro subiecta sunt spiritui. de quo et 
ecclesiastes loquitur: spiritus reuertetur ad eum qui dedit illum. et 
paulus in alio loco: ipse spiritus testimonium perhibet et spiritui 
nostro. haec autem gratia domini iesu non cum omnibus est, sed cum his 
qui fratres ab apostolo merentur uocari, fratres fideles, fratres que 
germani, quod amen uerbum significat hebraeum. amen enim septuaginta 
interpretes, fiat; aquila, symmachus, et theodotio, fideliter, siue, 
uere, interpretati sunt. et quomodo in ueteri testamento quadam iurandi 
consuetudine deus sua uerba confirmat, dicens: uiuo ego, dicit dominus: 
per sanctos quoque iuratur: uiuit anima tua; ita et saluator noster in 
euangelio per uerbum amen, uera esse quae loquitur, ostendit. quod autem
 amen consensum significet audientis, et sit signaculum ueritatis, ad 
corinthios quoque prima nos docet, in qua paulus ait: caeterum si 
benedixeris spiritu, quis supplet locum idiotae?
quomodo dicet amen super tua benedictione: quoniam quidem nescit quid 
dicas? ex quo ostendit non posse idioten respondere uerum esse quod 
dicitur, nisi intellexerit quod docetur.
</p><h2 align="center"><a name="TOC-Ad-Ephesios"></a>Ad Ephesios</h2>
<p><b>Prologus</b>
</p><p>si quidquam est, paula et eustochium, quod in hac uita sapientem 
uirum teneat, et inter pressuras et turbines mundi aequo animo manere 
persuadeat, id esse uel primum reor, meditationem et scientiam 
scripturarum. cum enim a caeteris animantibus hoc uel maxime differamus,
 quod rationale animal sumus et loqui possumus: ratio autem omnis et 
sermo diuinis libris contineatur, per quos et deum discimus, et quare 
creati sumus non ignoramus: miror quosdam exstitisse qui aut ipsi se 
inertiae et somno dantes, nolint quae praeclara sunt discere: aut 
caeteros, qui id studii habent, reprehendendos putent. quibus cum possim
 districtius respondere, et breuiter eos uel offensos dimittere, uel 
placatos, multo esse melius scripturas legere, quam augendis et 
cumulandis opibus inhiare: illud dicam, quod uel apud iniquissimum 
iudicem obtineam, placere mihi otium meum, et solitudinem omni 
celebritate iucundiorem uideri. et quomodo ego non reprehendo, non damno
 quod faciunt: ita illos ineptias meas mihi debere concedere. parum 
eloquens sum, quid ad te? disertiorem lege. non digne graeca in latinum 
transfero: aut graecos lege (si eiusdem linguae habes scientiam); aut si
 tantum latinus es, noli de gratuito munere iudicare, et, ut uulgare 
prouerbium est: equi dentes inspicere donati. nunquid te manu conserta 
in ius traho, quia nostra non scribas? me imperitior quisque lecturus 
est: tua forsitan dicta si scripseris, tullius admirabitur. nunquid aut 
tertullianus beatum martyrem cyprianum, aut cyprianus lactantium, aut 
lactantius hilarium deterruit a scribendo? taceo de caeteris 
minutalibus, qui me cum in libris suis garriunt. nisi et parua fuerint, 
magna eminere non possunt. primum non dicitur, nisi secundum sequatur et
 tertium. ad summa non scandimus, nisi per ima gradiamur. quamobrem 
obsecro tam uos quae in praesentiarum estis, quam sanctam marcellam, 
unicum uiduitatis exemplar, ne facile maledicis et inuidis opuscula mea 
tradatis: neque detis sanctum canibus, et margaritas mittatis ante 
porcos. qui cum bona imitari non queant, quod solum facere possunt, 
inuident: et in eo se doctos eruditos que arbitrantur, si de aliis 
detrahant. quibus obsecro respondeatis, ut figant ipsi stylum, tria ut 
dicitur uerba coniungant, sudent paululum, experiantur semetipsos, et ex
 labore proprio discant ignoscere laborantibus. scitis enim et ipsae 
quod ad hoc me explanationum opus, inuitum et retractantem compuleritis.
 non quo ab adolescentia, aut legere unquam, aut doctos uiros ea quae 
nesciebam interrogare cessauerim, et meipsum tantum, ut plerique, 
habuerim magistrum. denique nuper ob hanc uel maxime causam alexandriam 
perrexi, ut uiderem didymum, et ab eo in scripturis omnibus quae habebam
 dubia sciscitarer. sed cum aliud sit proprios libros componere, uerbi 
gratia, de auaritia, et de fide, de uirginitate, de uiduis, et super 
unaquaque materia testimoniis scripturarum hinc inde quaesitis 
eloquentiam iungere saecularem, et pene in communibus locis pompaticum 
iactare sermonem: aliud in sensum prophetae et apostoli ingredi, 
intelligere cur scripserint, qua sententiam suam ratione firmauerint, 
quid habeant in ueteri lege proprium idumaei, moabitae, ammonitae, 
tyrii, philistiim, aegyptii, et assyrii; quid rursum in nouo testamento 
romani, corinthii, galatae, philippenses, thessalonicenses, hebraei, 
colossenses, et quam nunc ad ephesios epistolam habemus in manibus. 
necesse est enim, ut iuxta diuersitates locorum et temporum, et hominum,
 quibus scriptae sunt, diuersas et causas, et argumenta, et origines 
habeant. et quomodo beatus ioannes in apocalypsi sua ad septem scribens 
ecclesias, in unaquaque earum specialia, uel uitia reprehendit, uel 
uirtutes probat: ita et sanctus apostolus paulus per singulas ecclesias 
uulneribus medetur illatis, nec ad instar imperiti medici uno collyrio 
omnium oculos uult curare. et quia iam ad galatas, orantibus uobis, ante
 paucos dies quid nobis uideretur, expressimus: nunc ad ephesios 
transeundum est, mediam apostoli epistolam, ut ordine ita et sensibus. 
mediam autem dico, non quo primas sequens, extremis maior sit; sed 
quomodo cor animalis in medio est: ut ex hoc intelligatis quantis 
difficultatibus, et quam profundis quaestionibus inuoluta sit. scribebat
 ad ephesios dianam colentes non hanc uenatricem, quae arcum tenet, 
atque succincta est, sed illam multimammiam quam graeci polumaston~g 
uocant, ut scilicet ex ipsa quoque effigie, mentirentur omnium eam 
bestiarum et uiuentium esse nutricem. scribebat autem ad metropolim 
asiae ciuitatem, in qua ita idololatria, et quod semper idololatriam 
sequitur, artium magicarum praestigiae uiguerant, ut demetrius diceret, 
et magnae deae templum dianae in nihilum reputabitur, destruetur quoque 
magnitudo eius, quam cuncta asia, et uniuersus orbis colit. denique 
triennio ibi apostolus moratus est, nocte et die dei euangelium 
praedicans, ut, idololatriae arce destructa, facile minorum urbium 
templa caperentur. hoc ipsum scriptura refert quomodo paulus ad ephesios
 sermocinetur, dicens: quapropter uigilate, recordantes quia triennio 
nocte ac die non cessaui cum lacrymis monere unumquemque uestrum: et 
nunc commendo uos deo, et uerbo gratiae eius, qui potens est aedificare 
et dare uobis haereditatem in sanctificatis omnibus.
indigebant enim commendatione apostoli ad deum, quos tanto tempore 
daemonum error tenuerat, et sciebant esse spirituales aliquas 
potestates, et in extis atque auguriis et diuinationibus quamdam 
similitudinem diuinitatis agnouerant. unde rursum ad eos loquitur: 
"propter quod contestor uos in die hac, quia mundus sum ego a sanguine 
omnium. non enim subtraxi quominus annuntiarem uobis omnem uoluntatem 
dei". et in alio loco; "quomodo nihil subtraxerim eorum quae uobis 
proderant, quin annuntiarem, et docerem publice domestice". legerat in 
ezechiele, quod speculator qui populo hostium non praedixisset aduentum,
 sanguis ciuium exigeretur de manibus eius, et propterea omnem se 
uoluntatem dei, et uniuersa quae illis utilia forent annuntiasse 
memorauit, ut liber esset a sanguine eorum. ut autem sciatis eos qui in 
epheso crediderant, daemoniacis praestigiis et magiae fuisse artibus 
obligatos, in eisdem apostolorum actibus replicatur, et dicitur: plurimi
 quoque eorum qui curiosa gesserant, comportantes libros, combusserunt 
coram omnibus, et computauerunt pretium eorum, et inuenerunt argenti 
quinquaginta millia: sic propter uerbum domini crescebat, et 
confortabatur. haec idcirco uniuersa replicauimus, ut ostenderemus quare
 apostolus in hac uel potissimum epistola obscuros sensus et ignota 
saeculis sacramenta congesserit: et de sanctarum contrariarum que 
uirtutum docuerit potestate: qui sint daemones, quid ualeant, quid ante 
fuerint, et quomodo post aduentum christi sint diruti atque destructi. 
de quibus ait: non est nobis pugna aduersum carnem et sanguinem, sed 
aduersum principatus et potestates: aduersus rectores tenebrarum 
istarum: aduersum spiritualia nequitiae in caelestibus. et in alio loco:
 permanebo autem ephesi usque ad pentecosten. ostium enim mihi apertum 
est magnum, et efficax: sed aduersarii multi. permansit autem ephesi 
usque ad pentecosten, tempus laetitiae atque uictoriae, quo non 
flectimus genua, nec curuamur in terram: sed cum domino resurgentes ad 
coelorum alta sustollimur. et permansit: quia apertum ei erat ostium, et
 non ostium modicum, sed magnum, ut uincto forti atque superato, domum 
eius inuaderet, spoliaret, euerteret et captiuam duceret captiuitatem: 
qui satellitum suorum agminibus congregatis, tota contra apostolum acie 
dimicauit, et uictus est. qui sint autem ephesii, et hinc uel maxime 
comprobatur quod sicut ioannes mysterium natiuitatis antiquae domini 
relaturus, in pectus eius recubuit, et de purissimo fonte hausit riuulum
 doctrinarum: ita et hi in abeuntis pauli collum ruentes, osculis atque 
complexibus suis indicauerunt unum se cum eo scientiae habere thesaurum 
et magistri desiderium lacrymis contestati sunt. illud quoque in 
praefatione commoneo, ut sciatis origenem tria uolumina in hanc 
epistolam conscripsisse, quem et nos ex parte secuti sumus. apollinarium
 etiam et didymum quosdam commentariolos edidisse, e quibus licet pauca 
decerpsimus, et nonnulla, quae nobis uidebantur, adiecimus, siue 
subtraximus, ut studiosus statim in principio lector agnoscat hoc opus, 
uel alienum esse, uel nostrum.
</p><h3 align="center"><a name="TOC-LIBER-11"></a>LIBER 1</h3>
<p>1. "paulus apostolus iesu christi, per uoluntatem dei". si per 
praepositio ministerium eius per quem res agitur, ostendit, uidetur mihi
 in illam sententiam sensus iste congruere: nemo uenit ad me, nisi pater
 meus attraxerit eum ad me. atque ita fiet, ut et illud quod in ioannis 
euangelio legitur: omnia per illum facta sunt, haud dubium quin per 
filium, non praeiudicet domino nostro iesu christo, quasi ex eo minor 
sit, quod patris obtemperet uoluntati: quomodo et nunc non praeiudicat 
patri, quod per uoluntatem illius paulus apostolus iesu christi sit. 
alii uero ita locum istum intelligunt, ut paulum apostolum iesu christi,
 per uoluntatem dei, qui sit christus, ostendi putent: ut sicut 
sapientia et uerbum, et uirtus dei, et ueritas et resurrectio, et uia 
dicitur: ita etiam uoluntas appelletur. nonnulli nihil referre 
existimant, utrum per uoluntatem dei, an ex dei dixerit uoluntate, quia 
his praepositionibus apostolus indifferenter utatur: et idipsum 
significare, per uoluntatem dei, quod si dixisset, ex uoluntate dei. 
"sanctis omnibus qui sunt ephesi". quidam curiosius quam necesse est, 
putant ex eo quod moysi dictum sit: haec dices filiis israel: qui est, 
misit me, etiam eos qui ephesi sunt sancti et fideles, essentiae 
uocabulo nuncupatos. ut quomodo a sancto sancti, a iusto iusti, a 
sapiente sapientes: ita ab eo qui est, hi qui sunt appellentur, et iuxta
 eumdem apostolum elegisse deum ea quae non erant, ut destrueret ea quae
 erant. ipsam etiam scripturam quae in testimonium adducta est, ita 
edisserunt, ut destructionem eorum quae erant, ex consequentibus 
intelligamus: ut non, inquit, glorietur omnis caro in conspectu dei. si 
enim, aiunt, quispiam ex eo quod non erat, in id quod est a deo esse 
proficiens, non datori gratiam referat; sed sui meriti et uirtutis 
aestimet quod subsistat, statim quod est esse destruitur, et incipit non
 esse quod fuerat. alii uero simpliciter, non ad eos qui sint, sed qui 
ephesi sancti et fideles sint, scriptum arbitrantur. "et fidelibus in 
christo iesu". quoniam sanctificata est mulier infidelis in fratre 
fideli, et uir infidelis sanctificatus est in muliere fideli. et sunt 
uasa quoque sancta, et mutae pecudes quae deo mactantur in templo: 
propterea eos quos sanctos dixerat, uocauit et fideles, quia fides ex 
mentis propriae descendit arbitrio: sanctificatio uero ex sanctificantis
 interdum, absque uoluntate nostra, sumimur largitate. quod autem ait, 
fidelibus in christo iesu, et hoc ad distinctionem diligentissimae 
obseruationis est positum.
sunt quippe plures fideles; sed non in christo iesu. si quis reddat 
depositum; si quis commendata non abneget, fidelem se amicum exhibeat: 
animam magis quam fidem paratus sit prodere, quod de nonnullis 
philosophis legimus (et ne illi satis gloriarentur, atheniensis meretrix
 perpetrauit), iste quidem fidelis est: sed non est fidelis in christo 
iesu. "gratia uobis et pax a deo patre nostro, et domino iesu christo". 
siue ambo ad utrumque, hoc est, et gratia et pax, tam ad deum patrem, 
quam ad dominum nostrum iesum christum: siue ad singulos referenda sunt 
singula, ut gratia ad deum patrem, pax uero referatur ad christum. 
siquidem statim sequitur: in laudem gloriae gratiae suae: in qua 
glorificauit nos in dilecto: ut gratia patris in eo sit, quod filium pro
 salute nostra dignatus est mittere: pax uero filii in eo, quod per 
ipsum patri reconciliati sumus, et destructo medio pariete, inimicitias 
in carne sua euacuans, fecerit utrumque unum.
</p><p>"benedictus deus et pater domini nostri iesu christi, qui 
benedixit nos in omni benedictione spirituali in coelestibus, in 
christo". quomodo secundum substantiam atque naturam deus bonus, nos 
communione sui effecit bonos, et loquitur ad israel: sancti estote, 
quoniam ego sanctus sum; ita ipse benedictus nos praestet esse 
benedictos. dat quippe legislator benedictiones, et benedictio domini 
super caput iusti; cuius benedictionis cognomentum habet baruch, qui in 
lingua nostra, benedictum sonat. benedixit autem nos, non in una 
benedictione, sed in cunctis. non quo omnes omnia consequamur, sed dum 
singuli, uel singulas, uel plures habemus ex omnibus, omnes per singulas
 possideamus. et non in terrenis benedictionibus, sed in spiritualibus. 
sunt quippe terrenae benedictiones, habere quempiam liberos, affluere 
opibus, honore et sanitate gaudere, quae terrena benedictio usque ad 
irrationabilia iumenta descendit. dictum est quippe de illis: benedixit 
eis dominus, et dixit: crescite et multiplicamini. spirituales uero 
benedictiones in caelestibus sunt; quia terra benedictionem non capit 
spiritualem. siquidem et benedictiones illae quae in leuitico dei 
praecepta seruantibus promittuntur: uerbi causa, externis gentibus 
fenerare, plena esse horrea frumentis, benedictos esse in urbibus, 
benedictos in agris, et caetera his similia, in prophetis non uidebimus 
expleta, hominibus, qui in melotis et in caprinis pellibus errauerunt: 
in egestate, in angustia, in desertis montibus, in speluncis et cauernis
 petrarum, persecutorum impetus declinantes. spiritualiter ergo 
accipienda sunt omnia, et spiritualia, non in terrenis locis, sed in 
caelestibus exspectanda. quod uero ait: benedixit nos in omni 
benedictione spirituali in caelestibus, quasi iam in praeterito factum 
sit, et non in futuro promissum, id est, benedixit, et non benedicturus 
est, quaeritur quomodo adhuc in terra nos positos, caelesti benedictione
 benedixerit. siue igitur quod conuersatio nostra in caelis est, et non 
sumus de mundo isto, sed deposita imagine choici, portamus imaginem 
supercaelestis: et in carne non uiuimus, sed in spiritu; et 
thesaurizamus nobis in caelis ubi et cor habemus, dicimur nunc caelesti 
benedictione benedicti; siue certe, quod omnis benedictio spiritualis in
 christo, licet in terra sit, tamen de caelestibus computetur: benedixit
 nos, inquit, in omni benedictione spirituali in caelestibus in christo:
 in sermone dei, et sapientia, et ueritate, caeteris que uirtutibus. 
dupliciter autem legendum: benedictus deus et pater domini nostri iesu 
christi; ut sit benedictus deus, qui uniuersorum conditor est, et 
hucusque distinctio; deinceps inferatur: qui est et pater domini nostri 
iesu christi; uel ita: ut deus et pater, ad dominum nostrum, in commune 
referatur. benedictus deus eius qui assumptus est hominis, et pater 
eius, qui in principio apud deum fuit deus uerbum. non quo alius 
assumptus homo, et alius sit sermo qui assumpserit; sed quo unus atque 
idem pro uarietate causarum, nunc sublimis, nunc humilis, praedicetur.
</p><p>"sicut elegit nos in ipso ante constitutionem mundi: ut essemus 
sancti et immaculati coram ipso". pro constitutione mundi, in graeco 
scriptum habet, pro~g katabol�s~g kosmou~g; non idipsum autem 
katabol�~g, quod constitutio sonat. unde et nos propter paupertatem 
linguae, et rerum nouitatem, et sicut quidam ait, quod sit graecorum et 
sermo latior et lingua felicior, conabimur non tam uerbum transferre de 
uerbo, quod impossibile est, quam uim uerbi quodam explicare circuitu. 
katabol�~g proprie dicitur, cum qui deorsum iacitur, et in inferiorem 
locum mittitur de sublimi, uel cum aliqua res sumit exordium. unde et hi
 qui aedium futurarum prima iaciunt fundamenta katabebl�kenai~g, id est,
 deorsum initia fundamentorum iecisse dicuntur. uolens itaque paulus 
ostendere quod deus uniuersa sit machinatus ex nihilo, non conditionem, 
non creaturam atque facturam, sed katabol�n~g, id est, initium 
fundamenti ad eum retulit: ut non iuxta manichaeum, et caeteras haereses
 (quae factorem et materiam ponunt) aliquid unde creaturae factae sint, 
antecesserit creaturas; sed omnia ex nihilo substiterint. quod autem 
electos nos ut essemus sancti et immaculati coram ipso, hoc est, deo, 
ante fabricam mundi testatus est, ad praescientiam dei pertinet; cui 
omnia futura iam facta sunt, et antequam fiant uniuersa sunt nota. sicut
 et paulus ipse praedestinatur in utero matris suae, et ieremias in 
uulua sanctificatur eligitur, roboratur, et in typo christi propheta 
gentibus mittitur. alius uero qui deum iustum conatur ostendere, quod 
non ex praeiudicio scientiae suae, sed ex merito electorum unumquemque 
eligat, dicit, ante uisibiles creaturas, coelum, terram, maria et omnia 
quae intra ea sunt, fuisse alias inuisibiles creaturas, in quibus et 
animas, quae ob quasdam causas, soli deo notas, deiectae sint deorsum in
 uallem istam lacrymarum, in locum afflictionis et peregrinationis 
nostrae, in quo sanctus constitutus orabat ut ad sedem pristinam 
reuerteretur, dicens: heu mihi! quia incolatus meus prolongatus est! 
habitaui cum habitantibus cedar, multum peregrinata est anima mea.
et in alio loco: miser ego homo: quis me liberabit de corpore mortis 
huius? et: melius est reuerti, et esse cum christo. et alibi: antequam 
humiliarer, ego peccaui, et caetera his similia. itaque priusquam 
animae, inquiunt, praecipitarentur in mundum, et mundus ex animabus 
fieret cum habitatricibus suis, in infimum ipse deiectus, elegit paulum 
deus et ei similes coram se, qui erant sancti et immaculati. nemo autem 
eligitur nisi de pluribus; et ubi sunt aliqui uiliores, ibi electio 
perpetratur. quomodo autem in babylonia captiuitate, quando a 
nabuchodonosor in chaldaeam abductus est populus, missi sunt prophetae 
ezechiel, daniel, tres pueri, aggaeus, zacharias, non quo et ipsi 
meruerint captiuitatem, sed ut essent in solatio captiuorum: ita et in 
illa deiectione mundi eos, qui antequam mundus fieret, electi erant a 
deo, missos esse in eruditionem et magisterium animarum peccatricium, ut
 ad praedicationem eorum reuerterentur ad eum locum unde corruerant; et 
hoc esse quod a moyse in octogesimo nono psalmo dicatur: domine, 
refugium factus es nobis in generatione et generationem: antequam montes
 firmarentur, et fieret terra, et orbis terrarum. quod scilicet antequam
 mundus fieret, et uniuersa generatio principium sumeret, sanctis suis 
deus refugium fuerit. quod autem ait, ut essemus sancti et immaculati 
coram ipso, inter sanctum et immaculatum hoc interest, quod sanctus et 
immaculatus quoque intelligi potest, immaculatus uero non statim et 
sanctus. paruuli quippe immaculati sunt, quia integro corpore nullum 
fecere peccatum; et tamen non sancti, quia sanctitas uoluntate et studio
 comparatur. et quod immaculatus dici potest ille qui peccata non fecit,
 sanctus autem his qui uirtutibus plenus sit, iuxta illud quod in quodam
 psalmo scribitur: qui ambulat sine macula, et operatur iustitiam. et in
 cantico canticorum: tota speciosa es, proxima mea, et macula non est in
 te. quaeritur quomodo sanctus quis et immaculatus sit coram deo, cum 
propheta testetur, dicens: non iustificabitur in conspectu tuo omnis 
uiuens. aut enim sancti et immaculati coram deo ephesii sunt, et falsum 
est quod dicitur: non iustificabitur in conspectu tuo omnis uiuens. aut 
si nemo iustificatur in conspectu dei, falsum est quod praecessit, 
sanctos et immaculatos esse in conspectu dei, ad quod bifariam est 
respondendum. non enim ait paulus: elegit nos ante constitutionem mundi,
 cum essemus sancti et immaculati; sed, elegit nos ut essemus sancti et 
immaculati, hoc est, qui sancti et immaculati ante non fuimus, ut postea
 essemus. quod et de peccatoribus ad meliora conuersis dici potest, et 
stabit illa sententia: non iustificabitur in conspectu tuo omnis uiuens,
 id est, in tota uita sua, in omni quo in mundo isto conuersatus est 
tempore. quod quidem ita intellectum, et aduersum eum facit, qui 
antequam mundus fieret, animas dicit electas esse propter sanctitatem et
 nullum uitium peccatorum. non enim, ut ante iam diximus, eliguntur 
paulus, et qui ei similes sunt, quia erant sancti et immaculati; sed 
eliguntur et praedestinantur, ut in consequenti uita per opera atque 
uirtutes sancti et immaculati fiant. deinde et sic sentiendum est, quia 
non dixerit. non iustificabitur in conspectu tuo quispiam uiuens; sed, 
omnis uiuens, id est, non iustificabuntur omnes, iustificabuntur uero 
aliqui.
</p><p>"in charitate praedestinans nos in adoptionem filiorum per iesum 
christum in ipsum". dupliciter legendum, ut charitas uel cum 
superioribus, uel inferioribus copuletur. cum superioribus ita: ut 
essemus sancti et immaculati coram ipso in charitate, et postea 
sequatur. praedestinans nos in adoptionem filiorum per iesum christum in
 ipsum. cum inferioribus autem sic: in charitate praedestinans nos in 
adoptionem filiorum per iesum christum in ipsum. differentiam uero 
graeci sermonis proorisas~g et horisthentos~g latinus sermo non 
explicat. superior quippe sermo ad eos refertur, qui antea non fuerunt, 
et priusquam fierent, de his cogitatum est, et postea substiterunt. 
inferior uero de eo quem nulla cogitatio, uoluntas nulla praecessit, sed
 semper fuit, et nunquam ut esset, accepit exordium. unde recte nunc de 
his qui cum ante non essent, postea substiterunt, dicitur 
prooristhentes~g. de filio uero, hoc est, de domino nostro iesu christo,
 in alio loco scriptum est horisthentos~g, quia semper cum patre fuit, 
et nunquam eum ut esset, uoluntas paterna praecessit.
ex quo colligitur semper patrem, semper fuisse filium, et in quibus 
aeternitas coaequalis est, eamdem esse naturam. nec non etiam hoc 
inferendum, quod cum praedestinet nos, siue praefiniat deus, in 
adoptionem filiorum per iesum christum, tamen non ante filii esse 
possumus, nisi filii eius iesu christi fidem et intelligentiam 
recipiamus. et ille quidem natura filius est, nos uero adoptione. ille 
nunquam filius non fuit; nos antequam essemus, praedestinati sumus, et 
tunc spiritum adoptionis accepimus, quando credidimus in filium dei.
</p><p>"secundum placitum uoluntatis suae". uerbum eudokian~g, quod 
latinus sermo interpretatus est, placitum, apud graecos compositum est 
ex duobus integris, apo~g tou~g eu~g, kai~g tou~g dokein~g, a bene, et a
 placito, quod nos possumus dicere beneplacitum, quia non statim omne 
quod placuit, et bene placere potest, sed ibi tantum eudokia~g, hoc est,
 beneplacitum dicitur, ubi quod placuit, recte placitum comprobatur. 
hunc autem sermonem de hebraico reson, septuaginta interpretes 
transtulerunt, rebus nouis noua uerba fingentes. inuadunt itaque in hoc 
loco occasionem, qui ante conditionem mundi, animas putant cum angelis 
et caeteris uirtutum nominibus in coelesti ierusalem fuisse uersatas, 
quod nec beneplacitum dei, nec in laudem gloriae eius, et gratiae possit
 intelligi, alios nudos, barbaros, seruos, debiles; alios diuites, 
romanos, liberos, sanos: ignobiles, uel nobiles in diuersa orbis parte 
generari, nisi causae praecesserint, quibus ex meritis haec animarum 
unaquaeque sortita sit. et illud quod ad romanos scriptum se quidam 
putant nosse, nec norunt: an non habet potestatem figulus de eadem massa
 facere aliud uas in honorem, aliud in contumeliam? ad eumdem sensum 
referunt: ut quomodo uita bona, siue mala, laboriosa, uel facilis, 
frustra in isto mundo agitur, nisi credamus dei futurum iudicium esse; 
ita et diuersitas in hoc mundo nascentium iustitiam dei arguat, nisi 
animarum merita praecesserint. si enim, inquiunt, haec non ita 
accipimus, nec beneplacitum uoluntatis dei erit, nec in laudem gloriae 
et gratiae eius, alios elegisse ante constitutionem mundi, ut essent 
sancti et immaculati, et haberent adoptionem per iesum christum: alios 
ultimae conditioni, et poenis perpetuis destinasse.
</p><p>"in laudem gloriae gratiae suae, in qua gratificauit nos in 
dilecto". quae laus, inquiunt, gloriae gratiae dei est, alios 
gratificare in christo, alios aeternis praeparare suppliciis: amare 
iacob, antequam oriatur ex utero; odisse esau priusquam digna odio 
perpetraret, nisi causae praecesserint quae iustitiam dei probent? omnis
 ergo gratia quam consequimur in gloriam, et laudem eius qui nos 
iustificauit in dilecto, hoc est, in domino nostro, et saluatore 
completur: quia absque sapientia, ueritate, iustitia, pace, redemptione,
 caeteris que uirtutibus, nullum bonum intelligi potest. nec putandum 
quod in latinis codicibus habetur scriptum esse, in dilecto filio suo, 
sed simpliciter, in dilecto; et si quidem esset additum, dilecto dei, 
uel dilecto patris, esset simplex intelligentia, et omnium opinione 
uulgata, quod dominus noster iesus christus diligeretur a patre; sed non
 magnum aliquid proprietati filii concederemus, cum sic filius 
diligeretur, ut caetera. dicitur quippe ad deum: diligis omnia, et nihil
 abiicis eorum quae fecisti: neque enim odio quid habens condidisti. aut
 si esset oppositum, in qua gratificauit nos in dilecto prae omnibus, 
uniuersus scrupulus fuisset ablatus, quia et patriarchas et prophetas, 
et omnes sanctos uiros scimus a deo fuisse dilectos. nunc uero in eo 
quod absolute locutus est, dicens: in dilecto, ita mihi intelligendum 
uidetur, ut subaudiatur, ab omnibus. si enim christus, ut saepe iam 
diximus, sapientia est, iustitia, pax, gaudium, continentia, et caetera,
 haec uirtutum uocabula etiam hi qui sequi nequeunt diligunt, et nullus 
tam confessi sceleris est, ut non sapientiam et iustitiam amare se 
dicat. quomodo et substantia dei omnium hominum consentit opinio, quod 
diuina sit, et nullius sensu facile comprehendatur, errat uero 
unusquisque, dum talem, uel talem eam putat: ita et christum, secundum 
id quod diuersas uirtutes sonat, omnes diligunt, licet plures factis non
 possint probare quod diligunt. iste est dilectus quem aestimo et in 
isaia significari: cantabo dilecto canticum dilecti uineae meae; et: 
uinea facta est dilecto; et in uicesimo octauo psalmo: conteret dominus 
cedros libani, et comminuet eas, ut uitulum libani, et dilectus sicut 
filius unicornium.
</p><p>"in quo habemus redemptionem per sanguinem ipsius, remissionem 
peccatorum". ille redimitur qui captiuus est, et in hostium ueniens 
potestatem liber esse desiuit: ita et nos quidam dicunt in hoc mundo 
esse captiuos, et sub principibus et potestatibus iugo seruitutis 
teneri, nec ante uinctas catenis explicare manus, et oculos sursum 
attollere, nisi redemptor aduenerit. sed quis iste, aiunt, tantus et 
talis, qui possit pretio suo totum orbem redimere? iesus christus filius
 dei proprium sanguinem dedit, et nos de seruitute eripiens libertate 
donauit. et reuera si historiis gentilium credimus, quod codrus, et 
curtius, et decii mures pestilentias urbium, et fames, et bella suis 
mortibus represserint, quanto magis hoc in dei filio possibile 
iudicandum est, quod cruore suo, non urbem unam, sed totum purgarit 
orbem! dupliciter uero sanguis christi, et caro intelligitur, uel 
spiritualis illa atque diuina, de qua ipse dixit. caro mea uere est 
cibus, et sanguis meus uere est potus; et: nisi manducaueritis carnem 
meam, et sanguinem meum biberitis, non habebitis uitam aeternam; uel 
caro et sanguis, quae crucifixa est, et qui militis effusus est lancea. 
iuxta hanc diuisionem et in sanctis eius diuersitas sanguinis et carnis 
accipitur, ut alia sit caro quae uisura est salutare dei: alia caro et 
sanguis quae regnum dei non queant possidere. consequenter autem post 
redemptionem sanguinis christi, remissionem accepisse scribimur 
peccatorum; quia nisi redempti fuerimus, frustra nobis peccata donantur.
 nec ante ueniam accipere possumus delictorum, et serui esse cessamus, 
nisi pretium pro nobis cruentus quondam uictor acceperit.
</p><p>"secundum diuitias gratiae eius qua abundauit in nobis". qui 
intelligit hoc quod dictum est: gratia estis saluati, et non ex 
operibus, et quinquaginta et quingentorum denariorum in euangelio 
debitorem: quod qui plus dimittitur, plus diligat: iste potest scire 
quod secundum diuitias suas dei gratia abundarit in nobis, maxime in 
ecclesia de gentibus congregata, quae aliena fuit a testamento et 
promissionibus israel, cuius delicto nos salutem consecuti sumus. annon 
est magnitudo gratiarum in paulo, et in caeteris sanctis, de quibus 
dicitur: nescitis quoniam angelos iudicabimus? et in alio loco; in quem 
desiderant angeli considerare; et rursum: pater, da ut quomodo ego et tu
 unum sumus, sic et ipsi in nobis unum sint. has diuitias gratiarum ille
 in se non facit uacuas, qui quantum ualet humana fragilitas, nititur, 
laborat, atque contendit, et cum apostolo loquitur: gratia eius in me 
non fuit uacua. qui uero beneficii magnitudinem non recordans, ad 
deteriora delabitur, in isto diues gratia dei, et opulenta largitio 
paupertate tenuatur.
</p><p>"in omni sapientia et prudentia notum nobis faciens mysterium 
uoluntatis suae". sapientiam et prudentiam esse diuersas, stoici quoque 
opinantur, dicentes: "sapientia est rerum diuinarum humanarum que 
cognitio; prudentia uero tantum mortalium". iuxta hanc diuisionem 
possumus sapientiam inuisibilium, et uisibilium accipere, prudentiam 
uero tantum uisibilium. quaeritur itaque quomodo nobis deus, in omni 
sapientia, et prudentia notum fecerit mysterium uoluntatis suae. et 
quidem primum simpliciter accipiendum, quod mysterium uoluntatis eius, 
redemptio nostra sit, per sanguinem filii ipsius, et remissio 
peccatorum, secundum diuitias gratiae eius qua abundauit in nobis. quod 
scilicet nos in domini passione credentes (quae est stultitia non 
credentibus) sapientiam possideamus atque prudentiam. deinde quod per 
scripturas suas nobis nota fecerit uniuersa mysteria: quomodo primum 
coelum, et terram machinatus sit, et omnia quae intra ea sunt, fecerit, 
ordinarit atque distinxerit: ut plasmatus homo, et usque ad passionem 
christi mundus impletus sit, quomodo ex uisibilibus ea quae sunt 
inuisibilia cognoscantur. ad extremum, quod etiam ea quae in terra sunt,
 sapientia indigeant atque prudentia. quotus enim quisque nostrum scit 
quid sit illud quod aues in aera suspendat, pisces in fluctibus, nec non
 hominum gressus promoueat, et rabiem incitet bestiarum? sed qui 
diligens lector est, statim nobis illud opponet: si ex parte cognoscit 
paulus, et ex parte prophetat, et nunc uidet per speculum in aenigmate, 
quomodo uel ipsi, uel ephesiis, in omni sapientia atque prudentia dei 
mysterium reuelatum est? hac itaque necessitate compellimur mutare 
ordinem lectionis, et facere: secundum placitum uoluntatis suae, in 
laudem gloriae gratiae tuae, in qua gratificauit nos in dilecto; in quo 
habemus redemptionem per sanguinem ipsius, remissionem peccatorum, 
secundum diuitias gratiae eius, qua abundauit in nobis in omni sapientia
 et prudentia, et cum hucusque distinxerimus, quo scilicet, omni 
sapientia et prudentia, ad superiora iungantur, deinceps inferamus: 
notum faciens nobis mysterium uoluntatis suae secundum placitum suum. 
potest autem et hac manente sententia, quod ex parte uideant, et ex 
parte prophetent, nunc in omni sapientia et prudentia, dici reuelatum 
eis esse mysterium. non quo ipsi in omni sapientia et prudentia 
mysterium didicerint, sed deus in omni sapientia sua atque prudentia, 
iuxta quod consequi poterant, eis mysterium reuelauerit. "secundum 
placitum suum quod proposuit in eo in dispensatione plenitudinis 
temporum". supra dixerat, secundum placitum uoluntatis suae; nunc, 
secundum placitum suum, uoluntate detracta. ibi proorismon~g, id est, 
praedestinationem in adoptionem filiorum per iesum christum posuit: hic 
uero prothesin~g, id est, propositionem inter praedestinationem autem et
 propositum, hi qui solent inter uerba discutere, hoc asserunt 
interesse, quod praedestinatio alicuius rei multo ante in mente eius qui
 destinet quid futurum sit, praefiguret: propositum autem, cum iam 
uicina sit machinatio, et pene cogitationem sequatur effectus. quod uero
 ait, proposuit in eo, ad mysterium referendum est: siquidem supra 
dixerat: ut notum faceret nobis mysterium uoluntatis suae, quod 
mysterium dispensatio est plenitudinis temporum, ut statuto tempore 
omnia compleantur. quomodo enim haeres quandiu paruulus est, licet 
ipsius bona sint, tamen necdum ei debetur haereditas. ita et mysterium 
quod praedestinatum fuerat a deo in adoptionem filiorum eius, ante non 
potuit dispensari, nisi suo ueniret tempore. de quo et alibi numero 
singulari paulus ait: ut autem uenit plenitudo temporis, misit deus 
filium suum: qui ante uenire non potuit, nisi mysterium temporis 
impleretur.
</p><p>"recapitulare omnia in christo, quae in coelis, et quae in terra,
 in ipso". pro recapitulare in latinis codicibus scriptum est, 
instaurare et miror cur ipso uerbo graeco non usi sint translatores, cum
 istiusmodi licentia, dialectica et philosophia sicut in graeco 
habentur, assumptae sint. nam et oratores in epilogis, uel ante 
epilogos, in fine causarum propter memoriam iudicum et eorum qui audiere
 negotia, recordationem, id est, anakephalai�sin~g solent facere, ut 
quae prius latius disputarant, breui postea sermone comprehendant, et 
unusquisque recordari eorum incipiat quae audiuit. sensus itaque in 
praesenti loco iste est: omnis dispensatio quae et ante mundum, et 
postea esse coepit in mundo, tam inuisibilium quam uisibilium 
creaturarum, aduentum dei filii pollicebatur.
quod adam qui de paradiso eiectus est, per saluatorem reuocandus erat. 
quod in fabricatione turris, linguarum unitas scissa est, in actibus 
apostolorum portendebat dona linguarum. quod isaac in typo domini, 
crucem suam ipse portauit. quod samson sanctam comam nutriens, dalilae 
pauperis dilexit amplexus, et omnia cordis sui secreta confessus est, 
saluatoris et ecclesiae ex gentibus uere pauperis et egenae mysterium 
significabat. in cruce itaque domini, et in passione eius recapitulata 
sunt omnia, id est, uniuersa in hac anakephalai�sei~g supputata. quod ut
 manifestius fiat, quotidianae consuetudinis aliquod ponamus exemplum. 
uerbi causa: uiginti denarios erogaui, rursum quinque, et alios 
quindecim; triginta quoque et ter decies, per diuersa tempora dedi. haec
 si in unum uoluero supputare, centenarii mihi numeri summa succrescit, 
et in uno numero habebo omnia quae ante descripsi. sic itaque uniuersa 
mysteria et omnis dispensatio uetustatis non solum quae in terris, sed 
etiam quae in coelis gesta est, in christi passione completur. cum enim 
semel mihi christus passus fuerit, et sepultus, et resurrexit, et ad 
patrem uictor ascenderit: non necesse habeo ueterem numerum, quia in uno
 omnia teneo. diligenter attendite, quod non solum omnes historiae 
scripturarum, quas in terra gestas spiritus sanctus enumerat: sed etiam 
in coelestibus quae, nobis occultae sunt, in christi recapitulata 
passione teneantur.
</p><p>"in quo et sorte uocati sumus: praedestinati secundum propositum 
eius qui uniuersa operatur secundum consilium uoluntatis suae". uerbum 
haereditatis et sortis, per quas in christi partem uenimus, ostendit nos
 de alia potestate ad aliam transmigrasse: et secundum illud quod in 
deuteronomio scriptum est: quando diuidebat altissimus gentes, cum 
disseminaret filios adam, de angelorum ditione ad partem domini esse 
translatos. et illi quidem aliena, et sibi uel commissa, uel usurpata 
tenuerunt. ista uero recepit sua: et ascendens in altum captiuam duxit 
captiuitatem, id est, eos qui ante capti fuerant in perditionem, ipse 
cepit ad uitam, ut reduceret in excelsum; et quodammodo est capta 
captiuitas, dum per secundam captiuitatem qui prius capti fuerant, 
liberantur. considerandum quod et hic proorismos~g et prothesis~g, id 
est, praedestinatio et propositum, simul posita sint, iuxta quae 
operatur omnia deus secundum consilium uoluntatis suae. non quo omnia 
quae in mundo fiant, dei uoluntate et consilio peragantur: alioquin et 
mala deo poterunt imputari; sed quo uniuersa quae facit, consilio faciat
 et uoluntate, quod scilicet et ratione plena sint, et potestate 
facientis. nos homines pleraque uolumus facere consilio: sed nequaquam 
uoluntatem sequitur effectus. illi autem nullus resistere potest, quin 
omnia quae uoluerit faciat. uult autem ea quaecunque sunt plena rationis
 atque consilii, uult saluari omnes, et in agnitionem ueritatis uenire. 
sed, quia nullus absque propria uoluntate saluatur (liberi enim arbitrii
 sumus), uult nos bonum uelle, ut cum uoluerimus, uelit in nobis et ipse
 suum implere consilium.
</p><p>"ut simus in laudem gloriae eius, qui ante sperauimus in 
christo". si sperauimus, tantum dixisset, in christo, et non 
praemisisset, ante sperauimus, quod graece dicitur pro�lpikotes~g, esset
 manifestior sensus, eos qui sperauerunt in christo sorte uocatos esse 
et praedestinatos secundum propositum eius, qui uniuersa operatur iuxta 
consilium uoluntatis suae. nunc uero praepositionis adiectio, ad illam 
nos intelligentiam trahit, de qua superius disputauimus, exponentes hoc 
quod scriptum est: qui benedixit uos in omni benedictione spirituali, in
 coelestibus in christo, sicut elegit nos in ipso ante constitutionem 
mundi, ut essemus sancti et immaculati coram ipso: quod scilicet sicut 
iam non benedixerit omni benedictione spirituali in coelestibus, et 
elegerit ante constitutionem mundi: ita etiam nunc sperasse ante dicamur
 in christo ex eo tempore quo electi et praedestinati, et benedicti 
sumus in coelestibus. alius uero hoc dogma non sustinens, quod ante 
fuerimus et sperauerimus in christo, quam in isto corpore degeremus, 
illo intelligentiam transferet, ut dicat: in aduentu domini saluatoris, 
quando in nomine eius omne genu flectetur coelestium, terrestrium et 
infernorum, et omnis lingua confitebitur, quia dominus iesus christus in
 gloria est dei patris cum ei fuerint uniuersa subiecta, alios 
uoluntate, alios necessitate subiiciendos, et eos qui ante praesentiam 
maiestatis eius sperauerint in eum, futuros esse in laudem gloriae eius,
 et uocari ap�lpikotas~g; eos uero qui reperti fuerint necessitate 
credentes, eo tempore quo nec diabolus, et angeli eius poterunt negare 
regnantem, esse sperantes: sed non in laudem gloriae eius. quod quidem 
et nunc ex parte uidemus expleri, quia alia sit merces eius, qui 
uoluntate sequatur deum, alia qui necessitate. uerumtamen siue per 
occasionem, siue per ueritatem, tantum christum annuntietur: dummodo 
sciat, et sperans, et ante sperans, quod pro diuersitate spei diuersa 
sint praemia recepturi.
</p><p>"in quo et uos audito uerbo ueritatis euangelii salutis uestrae, 
in quo credentes signati estis spiritu sancto promissionis". in quo: 
haud dubium quin in christo. inter caeteros qui audierunt, uos quoque, 
ephesii, uerbum ueritatis audistis, euangelium salutis uestrae, cui 
credentes, signati estis spiritu repromissionis sancto.
uidetur autem iuxta ordinem lectionis non stare sententia, nec ei quod 
praelatum est: in quo et uos audito uerbo ueritatis euangelii salutis 
uestrae, redditum aliquid quod quia sequatur, quia statim secundo 
ponitur, in quo, quod superfluum est, sublatum e medio potest textum 
reddere lectioni. hoc autem patiebatur paulus de nimio amore christi, ut
 eum semper quem diligebat, etiam superflue et extraordinarie nominaret.
 quod potest absque nobis in omnibus epistolis eius lector diligens 
inuenire. unde et nunc secundo positum, in quo ordinem deprehenditur 
turbasse sententiae, et anteriorem propositionem reliquisse pendentem. 
neque uero parua laus ephesiorum est, non praedicationem, sed uerbum 
ueritatis audisse. siquidem inter praedicationem et uerbum ueritatis 
multam esse distantiam, et in alia epistola legimus: et uerbum, inquit, 
meum et praedicatio mea, non in persuasibilibus sapientiae uerbis, sed 
in ostensione spiritus et uirtutis. quaeramus diligentius, ubi alibi 
scriptum sit, quod uerbum quis audierit ueritatis, ut ex collatione 
eorum possit perspicue pauli sensus aperiri: ubi quoque euangelium 
nominatum sit, siue cum additamento, siue absolute. uerbi gratia cum 
additamento, euangelium meum, et euangelium iesu christi et euangelium 
aeternum; uel quod nunc dicitur ad ephesios, euangelium salutis uestrae.
 absolute uero, ut cum loquitur de luca, cuius laus in euangelio per 
omnes ecclesias. signatur autem qui audierit uerbum ueritatis, et 
crediderit in eo, spiritu repromissionis sancto. quia multi sunt qui 
audierunt, et increduli permanentes, nequaquam signaculum sancti 
spiritus consecuti sunt. dicitur et ad principem tyri, tu es signaculum 
similitudinis dei. signaculum autem dei est, ut quomodo primus homo 
conditus est ad imaginem et similitudinem dei: sic in secunda 
regeneratione quicunque spiritum sanctum fuerit consecutus, signetur ab 
eo, et figuram conditoris accipiat. quaerendum etiam ubi alibi scriptum 
sit: spiritus repromissionis sanctus: uel quid significet. ego enim 
aestimo quia sicut spiritus sanctus sanctum facit eum cui fuerit 
infusus: et spiritus sapientiae, sapientem: et intelligentiae, 
intelligentem: et consilii, cautum atque consultum: et fortitudinis, 
fortem: et scientiae, scientem: et pietatis, pium: et timoris, timidum. 
dei que timore trepidantem: ita et spiritus repromissionis uel spiritus 
dei, sponsorem et deum facit eum in quo habitauerit. quomodo econtrario 
immundus spiritus immundum facit, et spurcam sibi domum praeparat 
spurcus habitator: fornicationis quoque spiritus efficit scortatores, de
 quibus et propheta loquitur: spiritu fornicationis seducti sunt: et 
nequam spiritus, nequam facit homines atque peruersos: et daemoniacus, 
daemones: qualis que fuerit liquor, qui nouae testae infusus est, talem 
diu testa et odorem retinet, et saporem.
</p><p>"qui est pignus haereditatis nostrae in redemptionem adoptionis, 
in laudem gloriae ipsius". pignus latinus interpres pro arrhabone 
posuit. non idipsum autem arrhabo, quod pignus sonat. arrhabo enim 
futurae emptioni quasi quoddam testimonium, et obligamentum datur. 
pignus uero, hoc est, enechuron~g, pro mutua pecunia opponitur: ut cum 
illa reddita fuerit, reddenti debitum pignus a creditore reddatur. 
rursum in eo ubi ait: in redemptionem adoptionis, non habet in graeco 
huiothesian~g, sed peripoi�sin~g, quam nos acquisitionem, siue 
possessionem, possumus dicere: nec tamen uim sermonis expressimus. multa
 enim uerba sunt, quae nec de graeco in latinum transferri ualent, nec 
de hebraico in graecum: et reciproce nec de latino in graecum, nec de 
graeco in hebraeum. quicunque igitur non tantum spiritum sanctum, sed 
spiritum sanctum repromissionis acceperit, simul consequetur, et 
arrhabonem haereditatis, quae haereditas uita perpetua est. et quomodo 
ex arrhabone aestimatur qualis emptio futura sit, et quae possessio: 
uerbi causa, ex decem solidis, centum solidorum uilla, et ex centum 
solidis mille solidorum possessio; ita ex uarietate arrhabonis, 
haereditatis, quoque postea secuturae magnitudo cognoscitur. quamuis 
autem sanctus sit aliquis atque perfectus, et omnium iudicio beatitudine
 dignus putetur: tamen ad futuram haereditatem nunc arrhabonem est 
spiritus consecutus. si autem arrhabo tantus, quanta erit ipsa 
possessio? quomodo autem arrhabo qui nobis tribuitur, non est extra nos;
 sed intra nos est: sic et ipsa haereditas, hoc est regnum dei quod 
intra nos est, in nobis uersatur intrinsecus. quae enim potest esse 
maior haereditas, quam contemplari et uidere sensu pulchritudinem 
sapientiae, et uerbi, et ueritatis, et luminis, et ipsius ineffabilem, 
et magnificam dei considerare naturam, omnium que quae ad similitudinem 
dei condita sunt, substantiam contueri?
iste autem spiritus repromissionis sanctus, qui est arrhabo haereditatis
 nostrae, idcirco nunc sanctis datur, ut redimantur et copulentur deo in
 laudem gloriae ipsius. non quod deus laude alicuius indigeat, sed quo 
laus dei laudatoribus prosit, et dum per singula opera maiestatem ipsius
 magnitudinem que cognoscunt, ad laudandum eum miraculo stuporis 
erumpant.
</p><p>"propterea et ego audiens fidem uestram in domino iesu, et in 
omnes sanctos, non cesso gratias agens pro uobis, memoriam uestri 
faciens in orationibus meis: ut deus domini nostri iesu christi, pater 
gloriae, det uobis spiritum sapientiae et reuelationis in agnitione 
eius, illuminatos oculos cordis uestri". licet uerbi ad uerbum expressa 
translatio possit apostolum diligenti excusare lectori, quod uideatur 
omnis sententiae scatere contextus, et soloecismus fieri, tamen et in 
graeco uitium sonat. unde et nos graecis potius calumniatoribus 
respondentes, conabimur ita iuxta sensum temperare: ordinem lectionis, 
ut dicamus: audiens fidem uestram in domino iesu, et in omnes sanctos 
eius: uidens que differentiam fidei uestrae in dominum, et in omnes 
sanctos eius, non cesso gratias agere, et memoriam uestri facere in 
orationibus meis; ut domini nostri iesu christi deus, pater autem 
gloriae, det uobis spiritum sapientiae et reuelationis. quod autem 
sequitur: illuminatos oculos cordis uestri, ita per hyperbaton reddi 
potest: propterea et ego audiens fidem uestram in domino iesu in 
agnitione eius, illuminatos oculos cordis uestri, et in omnes sanctos, 
non cesso, gratias agens pro uobis, memoriam uestri facere in 
orationibus meis, ut deus domini nostri iesu christi pater gloriae det 
uobis spiritum sapientiae, et reuelationis in agnitionem; ut sciatis 
quae sit spes uocationis uestrae, etc.. porro deus domini nostri iesu 
christi, pater autem gloriae, ita intelligendus, ut quomodo dominus 
noster iesus christus ipse est sermo, sapientia, ueritas, pax, iustitia,
 fortitudo, ipse sit etiam gloria, secundum illud quod alibi dicitur: 
apparebit gloria dei: et in omni pene ueteri lege, scriptum est super 
tabernaculum testimonii uisam esse gloriam dei. et psalmista canit: 
exsurge, gloria mea, exsurge. quae gloria illuminans suo fulgore mundum,
 templum sibi de uirginali utero fabricata est. cuius templi pater 
gloriae efficitur deus. et ubi christus gloria est, ibi tantum pater 
dicitur: ubi iesus, ubi deus eius, absque additamento aliquo nominatur. 
iste igitur deus assumpti hominis, pater uero gloriae, sapientiae, 
ueritatis, dat credentibus in filium suum spiritum sapientiae, et 
reuelationis, ut sapientes fiant, et reuelata facie gloriam domini 
contemplentur. quae sapientia et reuelatio cum eos sapientes fecerint, 
et mysteria illis occulta aperuerint: statim sequitur ut habeant 
illuminatos oculos cordis. ex uerbis praesentibus approbatur secundum 
exterioris membra hominis, etiam interioris hominis membra dici. ecce 
enim manifeste cordis oculos appellauit, quos absque sensu et mente 
intelligere non possumus. huic et illud psalmistae conuenit: illumina 
oculos meos, ne unquam obdormiam in morte. et alibi: sapientes oculi in 
capite eius. si enim simpliciter oculos carnis accipimus, utique non 
solum sapientis, sed etiam insipientis oculi in capite eius sunt. caput 
itaque sapientis, sensus accipitur: quia alio uerbo mens, et animus, et 
principale cordis appellatur. quod uero ait, in agnitione eius, id est, 
epign�sei~g autou~g, quidam sic intelligunt, ut inter gn�sin~g et 
epign�sin~g, hoc est, inter notionem et agnitionem, illud intersit: quod
 notio eorum sit quae ante non sciuimus, et ea postea scire coepimus. 
agnitio uero eorum quae prius scientes deinceps scire desiuimus, eorum 
que postea recordamur, et priorem quamdam uitam in coelestibus 
suspicantur, postquam in corpora ista deiecti et obliti dei patris, nunc
 eum per reuelationem cognouimus, secundum illud: reminiscentur et 
conuertentur ad dominum omnes fines terrae, et caetera his similia 
replicantes.
</p><p>"ut sciatis quae sit spes uocationis eius, et quae diuitiae 
gloriae haereditatis eius in sanctis, et quae sublimis magnitudo 
uirtutis eius in nos qui credimus secundum operationem potentiae 
uirtutis eius, quam operatus est in christo, suscitans illum a mortuis".
 cui semel, iuxta orationem pauli, datus fuerit spiritus sapientiae et 
reuelationis, ut apertis oculis cordis aspiciat, iste sciet quae 
reposita sunt uocatis, et quae speranda sanctis dei, quae abundanter, et
 large his qui haereditatem ipsius sustinent, est daturus. ad quam 
notitiam magnitudo uirtutis dei est necessaria in his qui iuxta 
similitudinem pauli, credentes uocantur, per quam operatus est deus in 
christo iesu, quem a mortuis resuscitauit. dupliciter autem intelligenda
 haereditas: siue quod primogenitus omnis creaturae, haereditas sit 
animae domini nostri iesu christi, et eius qui ex corpore et anima 
assumptus est hominis, nos que cum haereditate animae haereditemus deum 
uerbum: siue quod in christo haereditas nostra sit, patris et filii, et 
spiritus sancti una diuinitas; ut quomodo uocatur haereditas domorum 
atque uillarum ea ipsa quae ab haeredibus possidentur: sic ipse deus 
haereditas credentium sit atque sanctorum. scriptum est et in ueteri 
testamento: filiis autem leui non dabitis haereditatem in medio fratrum 
suorum: quia ego pars eorum; et alibi: dominus haereditas eorum est; et 
sanctus qui extra deum nihil habere se nouit, audacter loquitur: pars 
mea dominus; et: tu es pars haereditatis meae et calicis mei. non ergo 
parui studii est, ut sciamus spem uocationis, et diuitias gloriae 
haereditatis dei in sanctis: ea quippe indigemus ad haec cognoscenda 
uirtute, qua etiam in filio suo deus usus est suscitando: quem 
suscitauit non semel, sed semper a mortuis, et fecit eum in mortuis 
liberum, nulla mortis contagione maculatum. quotidie christus resurgit 
ex mortuis: quotidie in poenitentibus suscitatur. non quo non habuerit 
etiam secundum carnem potestatem animae suae ponendae, et iterum 
resumendae eius, (nemo quippe tollit eam, nisi ponat illam a semetipso),
 sed quo iuxta dispensationem carnis et filii, homo et filius a deo et 
patre suscitatus esse dicatur.
</p><p>"et sedere eum faciens ad dexteram suam in coelestibus, super 
omnem principatum, et potestatem, et uirtutem, et dominationem, et omne 
nomen quod nominatur non solum in hoc saeculo, sed etiam in futuro".
per humanam similitudinem dei potentiam demonstrauit: non quo solium 
ponatur, et deus pater in eo sedeat, se cum que filium habeat 
residentem; sed quo nos aliter iudicantem atque regnantem, nisi per 
nostra uerba intelligere nequeamus. ad hoc pertinet et illud quod in 
centesimo nono psalmo scriptum est: dixit dominus domino meo: sede a 
dextris meis, donec ponam inimicos tuos scabellum pedum tuorum. si enim 
iuxta regnantis habitum filius ad patris dexteram sedet, necesse est 
iuxta eamdem similitudinem maior sit ab eo qui in laeua parte 
consederit. quod ut sciamus aliter intelligi quam littera resonat, idem 
psalmus in consequentibus docet, dicens: tu es sacerdos in aeternum 
secundum ordinem melchisedech: dominus a dextris tuis. quomodo enim cum 
filius patris ad dextram sedeat, rursum pater a dextris eius esse 
perhibetur? aut qua ratione terra scabellum est pedum eius, et coelum 
thronus ipsius, cum et terram secundum isaiam pugillo continere dicatur,
 et coelum palmae extensione metiri? non enim potest intra id esse quod 
ab eodem continetur, nec in manu inclusum tenere, a quo ipse iuxta 
sedentis habitum circumdetur. sicut ergo proximum esse deo, uel ab eo 
procul recedere, non secundum locorum spatia, sed iuxta merita 
sentiendum est, quod sancti iuxta eum sint: peccatores uero, de quibus 
ait propheta dicens: ecce qui elongant se a te, peribunt, ab omni eius 
uicinia submoueantur: sic et in dextris uel in sinistris dei esse, 
accipiendum est: quod sancti a dextris eius sint: peccatores uero a 
sinistris, saluatore quoque idipsum in euangelio comprobante, cum oues a
 dextris, haedos esse memoret a sinistris. sed et ipsum uerbum sedere, 
regni significat potestatem, per quam beneficium eis deus tribuit, super
 quibus sedere dignatur: quod scilicet regat eos, et in curru suo 
habeat, et ad nutum proprium uaga prius, et libera colla conuertat. post
 haec quaeritur, quomodo id quod sequitur, possit intelligi, super omnem
 principatum, et potestatem, et uirtutem, et dominationem, et omne nomen
 quod nominatur, non solum in hoc saeculo, sed etiam in futuro. et 
quidem de dextris ac sinistris, et de sessione iam dictum est. nunc 
quaerendum ubi apostolus haec quatuor nomina, principatum, loquor, et 
potestatem, uirtutem, et dominationem, scripta reperit, et in medium 
nude protulerit. neque enim fas est eum qui diuina lectione fuerat 
instructus, aliquid locutum putare quod in sanctis uoluminibus non 
habetur. arbitror itaque illum aut de traditionibus hebraeorum ea quae 
secreta sunt, in medium protulisse: aut certe quae quasi iuxta historiam
 scripta sunt, cum intelligeret legem esse spiritualem, sensisse 
sublimius, et quod de regibus atque principibus, ducibus quoque, 
tribunis et centurionibus, in numeris, et in regnorum libris refertur, 
imaginem aliorum principum regum que cognouisse: quod scilicet in 
coelestibus sint principatus, sint potestates, sint dominationes atque 
uirtutes, et caetera ministeriorum uocabula; quae nec nos possumus 
nominare, nec ipsum paulum, puto, ut in graui corpusculo constitutum, 
enumerare ualuisse. si autem sunt principatus, et potestates, et 
uirtutes, et dominationes, necesse est ut et subiectos habeant, et 
timentes se, et seruientes sibi, et eos qui sua fortitudine roborentur. 
quae distributiones officiorum non solum in praesentiarum, sed etiam in 
futuro saeculo erunt: ut per singulos profectus, et honores et 
ascensiones, etiam et descensiones, uel crescat aliquis, uel decrescat, 
et sub alia atque alia potestate, uirtute, principatu, et dominatione 
fiat. nos homunculi cito in cinerem, et puluerem dissoluendi, si 
consensu hominum leuemur in reges, tantas habemus ministrorum 
diuersitates et multitudines, quantas facilius possumus sentire, quam 
dicere: uerbi causa, quod praefectus in parte ciuili, iudices, 
prouincias, et ordinem suum habeat: rursum militia, in tot comites, 
duces, tribunos, et multiplicem scindatur exercitum; et putamus deum, 
dominum dominorum et regem regnantium, simplici tantum ministerio 
contentum?
</p><p>"et omnia subiecit pedibus eius, et ipsum dedit caput super omnia
 ecclesiae, quae est corpus ipsius: plenitudo eius qui omnia in omnibus 
adimpletur". huic uidetur illud esse contrarium, quod alibi scribitur: 
necdum enim ei uidemus omnia subiecta. sed et illud: oportet enim illum 
regnare, donec ponat omnes inimicos sub pedibus eius. si enim necdum ei 
subiecta sunt omnia, et oportet eum regnare, donec ei subiiciantur 
omnia: quomodo nunc sub pedibus eius deus uniuersa subiecit? maxime cum 
et in alio loco paulus ipse testetur: cum autem ei subiecta fuerint 
omnia, tunc et ipse filius subiicietur ei qui sibi subiecit omnia: ut 
sit deus omnia in omnibus? ergo aut secundum praescientiam id quod 
futurum est, quasi iam factum esse commemorat, iuxta sensum quem supra 
exposuimus, ubi ait: benedixit nos in omni benedictione spirituali in 
coelestibus in christo. aut certe si de praeterito sentiendum est: sic 
debemus accipere, quod etiam ea quae non sunt ei uoluntate subiecta, 
naturae conditione deseruiant: uerbi causa, daemones, iudaei atque 
gentiles. non enim seruiunt christo, nec subiecti sunt pedibus eius, et 
tamen quia ab eo in bonam partem creati sunt, subditi sunt potestati 
eius inuiti, tametsi aduersum eum repugnent liberi arbitrii uoluntate. 
in hunc sensum et illud quod sequitur coaptatur: et ipsum dedit caput 
super omnia ecclesiae, quae est corpus ipsius. quomodo enim caput 
plurima sibi habet membra subiecta, e quibus sunt nonnulla uitiosa et 
debilia: ita et dominus noster iesus christus cum sit caput ecclesiae, 
habet membra eos omnes qui in ecclesia congregantur, tam sanctos 
uidelicet quam peccatores: sed sanctos uoluntate, peccatores uero sibi 
necessitate subiectos. atque ita fit, ut etiam inimici subiecti sint 
pedibus eius. quapropter in eo quod ait, omnia, uidetur facere 
quaestionem. nam illud quod dictum est: sede a dextris meis, donec ponam
 inimicos tuos sub pedibus tuis.
et alibi: oportet enim eum regnare, donec ponat omnes inimicos sub 
pedibus eius: non magnopere quaerit interpretem ut ea quae inimica sunt,
 cum fuerint superata, subiiciantur pedibus eius, et in uictoris 
transeant potestatem. cur autem omnia, id est, angeli, throni, 
dominationes, potestates, et uirtutes caeterae, quae nunquam fuerunt 
contrariae deo, eius pedibus subiiciantur, uidetur obscurum. potest 
itaque responderi, quod absque peccato nullus sit, et sidera ipsa non 
sint munda coram deo, omnis que creatura paueat creatoris aduentum. unde
 et crux saluatoris non solum ea quae in terra, sed etiam quae in coelis
 erant purgasse perhibetur. alius uero, omnia, non ad uniuersitatem, sed
 ad ea tantum refert, de quibus disputatum est: uel hoc modo, omnis 
ciuitas conclamauit, non quo aliquis tacens in urbe non fuerit, sed ex 
parte maxima etiam ea quae minora sunt appellantur. et ipse paulus 
apostolus: omnes, inquit, sua quaerunt, non ea quae sunt dei; et: omnes 
me dereliquerunt. non quod timotheus et caeteri discipuli, qui illo 
tempore quo epistolae scribebantur, cum eo erant, illum reliquerint; sed
 idcirco, quia a pluribus sit desertus, ab omnibus, id est, a maxima 
parte desertum se esse conqueritur. simile huic quid et in psalmo sonat:
 omnes declinauerunt, simul inutiles facti sunt: non est qui faciat 
bonum, non est usque ad unum. si enim omnes declinauerunt: ergo 
declinauit et ipse qui loquitur. et alibi: ego dixi in excessu mentis 
meae, omnis homo mendax. aut enim uerum est hoc quod dixit, aut falsum. 
si omnis homo mendax est, ergo mendax est et ipse qui loquitur. si autem
 mendax est et ipse qui loquitur, ne hoc quidem quod ait uerum est, 
omnem hominem esse mendacem. porro si uera sententia est, omnes sic 
accipiendi sunt, ut supra diximus, quod magna pars hominum mentiatur. 
scribit et alibi apostolus: docentes omnem hominem. et rursum, 
commonentes omnem hominem: non quod omnes homines docuerit: quanti enim 
sunt qui usque hodie nec doctrinam apostoli audiere, nec nomen; sed quod
 eos omnes doceat et admoneat, qui in ecclesia sunt, et cupiunt scire 
quae dei sunt. sequitur: plenitudo eius qui omnia in omnibus adimpletur.
 quod quidem sic accipiendum, quemadmodum et illud: tunc subiicietur ei 
qui sibi subiecit omnia, ut sit deus omnia in omnibus. nunc enim deus 
per partes in singulis est, in alio iustitia, in alio castitas, in alio 
temperantia, in alio sapientia, in alio fortitudo: et difficile est 
etiam in sanctis uiris atque perfectis omnes pariter esse uirtutes. cum 
autem in finem rerum, et consummatione mundi, ei fuerint uniuersa 
subiecta, adimplebitur omnia in omnibus: ut iuxta id quod deus est 
cunctis uirtutibus plenus, omnia in omnibus adimpleatur, et sint 
uniuersi habentes omnia, quae ante singula singuli possidebant. sed et 
hoc quod ait: et ipsum dedit caput super omnia ecclesiae quae est corpus
 ipsius: plenitudo eius qui omnia in omnibus adimpletur, non solum 
hominum, sed etiam angelorum cunctarum que uirtutum, et rationabilium 
creaturarum ecclesia intelligi potest. nec non et hoc: qui omnia in 
omnibus adimpletur, nequaquam ita ut resonat, accipiendum; non enim ait:
 qui omnia in omnibus adimplet; sed, qui omnia in omnibus adimpletur. 
siquidem aliud est implere, aliud impleri; quia in altero agentis, in 
altero patientis est uerbum. sicut ergo adimpletur imperator, si 
quotidie eius augeatur exercitus, et fiant nouae prouinciae, et 
populorum multitudo succrescat: ita et dominus noster iesus christus in 
eo quod sibi credunt omnia, et per dies singulos ad fidem eius ueniunt, 
ipse adimpletur in omnibus, sic tamen ut omnia adimpleatur in omnibus, 
id est, ut qui in eum credunt, cunctis uirtutibus pleni sint, et iuxta 
euangelium faciant eum proficere aetate, sapientia et gratia, non solum 
apud deum, sed et apud homines.
</p><p>2. "et uos cum essetis mortui delictis, et peccatis uestris, in 
quibus aliquando ambulastis, secundum saeculum mundi huius, secundum 
principem potestatis aeris, spiritus qui nunc operatur in filiis 
diffidentiae, in quibus et nos omnes conuersati sumus aliquando in 
desideriis carnis nostrae, facientes uoluntates carnis et cogitationum, 
et eramus natura filii irae, sicut et caeteri. deus autem qui diues est 
in misericordia, propter multam charitatem suam qua dilexit nos et cum 
essemus mortui peccatis, conuiuificauit nos christo". antequam de 
singulis uerborum sensibus disputemus, uidetur nobis ita lectionis ordo 
reddendus: et uos cum mortui essetis delictis et peccatis uestris, 
conuiuificauit christo deus, qui diues est in misericordia propter 
multam charitatem suam qua dilexit nos: et cum essemus mortui delictis, 
in quibus aliquando ambulauimus, secundum saeculum mundi huius, secundum
 principem potestatis aeris, spiritus qui nunc operatur in filiis 
diffidentiae, in quibus et nos omnes conuersati sumus aliquando in 
desideriis carnis nostrae, facientes uoluntates carnis et mentium, et 
eramus natura filii irae, conuiuificauit nos christo, ut apo~g koinou~g,
 subaudiatur quasi bis dictum, et nos conuiuificauit christo. 
coniunctionem uero causalem in eo loco in quo ait: deus autem qui diues 
est in misericordia, arbitramur aut ab indoctis scriptoribus additam, et
 uitium inoleuisse paulatim, aut ab ipso paulo, qui erat imperitus 
sermone, et non scientia, superflue usurpatam. manifeste autem mors 
animae dicitur esse peccatum, ex eo quod ait: et uos cum essetis mortui 
delictis et peccatis uestris, iuxta illud quoque quod in ezechiele 
scriptum est: anima quae peccauerit ipsa morietur. et quia delicta quae 
graece parapt�mata~g nuncupantur, iuxta eiusdem linguae etymologiam 
proprie uerbum est scripturarum (licet delicta pl�mmeleiai~g rectius 
transferantur) quaerimus quid significent, quo ue distent a peccatis, id
 est, quid intersit inter parapt�mata~g, et hamartias~g.
aiunt enim quod parapt�mata~g, quasi initia peccatorum sint, cum 
cogitatio tacita subrepit, et ex aliqua parte conniuentibus nobis, 
necdum tamen nos impulit ad ruinam. unde et in octauo decimo psalmo 
scribitur: delicta, hoc est, parapt�mata~g quis intelligit? quia 
scilicet difficile sit radices, et initia intelligere peccatorum. 
peccatum uero esse, cum quid opere consummatum peruenit ad finem. 
quaerimus quoque quid sit, in quibus aliquando ambulastis secundum 
saeculum mundi huius, utrumnam et aliud saeculum sit, quod non pertineat
 ad mundum istum, sed ad mundos alios, de quibus et clemens in epistola 
sua scribit: "oceanus, et mundi qui trans ipsum sunt?" an unus iste 
mundus sit, qui ab initio saeculi quo factus est adam usque ad terminum 
suum uoluatur, et transeat: uel certe mundus alio nomine appelletur 
princeps aeris huius, qui nunc operatur in filiis diffidentiae? 
scribitur et ad galatas. ut eruat nos de praesenti saeculo nequam. et in
 hac eadem epistola: redimentes tempus, quoniam dies mali sunt. et dies 
iacob modici dicuntur et pessimi, siue quod tempus uitae istius per quod
 clausi tenemur in saeculo, graue sit et laboriosum, siue quod ipse 
satanas mundi huius, ut supra diximus, et saeculi uocabulo nuncupetur. 
de quo statim in sequentibus: secundum principem, inquit, potestatis 
aeris, spiritus qui nunc operatur in filiis diffidentiae. princeps 
quippe aeris, et spiritus potestatis, qui in aere isto est, diabolus 
intelligitur, qui nunc operatur in filiis diffidentiae. in his enim qui 
domino credunt, non potest operari. de quo et infra ait: non est nobis 
pugna aduersus carnem et sanguinem, sed aduersum principatus et 
potestates, aduersus rectores tenebrarum istarum, aduersus spiritualia 
nequitiae in coelestibus. non quo diabolus, et satellites eius, qui per 
mundum istum uagantes, peccata hominibus insinuant, in coelo uersari 
queant, de quo ob sua merita corruerunt; sed coelum dicitur, aer iste, 
qui supra nos est, iuxta illud saluatoris eloquium: considerate 
uolatilia coeli, et caetera. manifestum quippe est, quod uolatilia non 
per coelum uolitent, sed per aerem. sequitur: in quibus et nos omnes 
conuersati sumus aliquando in desideriis carnis nostrae, facientes 
uoluntates carnis et mentium. quod ait, in quibus, ad delicta referendum
 est. superius enim quia duo pariter posuerat: et uos cum essetis mortui
 delictis et peccatis uestris, et ad peccata retulerat dicens: in quibus
 aliquando ambulastis: ad delicta uero nihil tale uidebatur secutum quod
 sensum posset explere: nunc ait: in quibus delictis, et nos omnes 
conuersati sumus: simul que ne in eo quod dixerat, et peccatis uestris 
in quibus aliquando ambulastis, se per superbiam a peccato uideretur 
excipere adiunxit, in quibus et nos omnes conuersati sumus. qui autem 
conuersatum esse se dicit, de praeteritis delictis, et non de 
praesentibus confitetur. conuersati sumus, inquit, aliquando, non in uno
 desiderio, sed in desideriis carnis nostrae. caro quippe desiderat 
aduersus spiritum, et spiritus aduersus carnem. facientes non unam 
uoluntatem carnis, sed plures: et non solum uoluntates carnis, sed etiam
 mentium, pro quo in latinis codicibus habetur, cogitationum. inter 
peccatum autem carnis et mentium hoc esse puto: quod carnis peccatum est
 impudicitia atque luxuria, et ea quae ministerium eius in libidinibus 
explentur. mentium uero delictum ad dogmata pertinet contraria ueritati 
et haereticam prauitatem, ita ut possimus dicere plerosque haereticorum 
(quanquam hoc rarum sit) uoluntates mentium facere, et non uoluntates 
carnis, et multos contra ecclesiasticos, carnis et non mentium facere 
uoluntates, et esse plures qui et carnis, et mentium pariter faciant 
uoluntates. haec autem diximus, non quo et haeretici carnis non faciant 
uoluntates (plura quippe apud eos corporis sunt uitia quam apud nostros)
 sed ut, exemplo posito, facilius quod uolebamus possit intelligi. et 
eramus, inquit, natura filii irae sicut et caeteri. respondeant 
haeretici qui diuersas naturas esse contendunt, quomodo paulus, quem 
utique spiritualis naturae esse non dubium est, fuerit natura filius 
irae, sicut et caeteri qui adhuc in errore sunt positi. nos uero dicimus
 esse primum omnes homines natura filios irae, uel propter corpus 
humilitatis corpus que mortis, et quod ab adolescentia mens hominum 
apposita sit ad malitiam: unde et salomon ait: non est iustus in terra 
qui faciat bonum, et non peccet. uel quod ex eo tempore quo possumus 
habere notitiam dei, et ad pubertatem uenimus, omnes, aut opere, aut 
lingua, aut cogitatione peccemus.
eramus igitur natura filii irae sicut et caeteri, et omnes sancti, qui 
ab ira sanguine christi redempti sunt. si enim paulus qui iuxta 
iustitiam quae in lege fuit irreprehensibiliter est conuersatus, dicit 
se natura fuisse filium irae, cur timeamus, etiam retro sanctos uiros 
filios irae fuisse testari? de quibus omnibus uere dici possit: cum 
autem uenit mandatum, peccatum reuixit, ipsi uero mortui sunt. filius 
autem irae sic accipiendum, ut filius perditionis, filius iniquitatis, 
filius mortis. non quo aliqua ira, mors, iniquitas et perditio subsistat
 in natura sua, quae filios habeat; sed quo filii dicantur eius rei quae
 operetur in singulis: sicut filii appellantur gehennae, qui gehennae 
ignibus consumendi sunt. alius irae filios sic uocatos putat, ut filios 
diaboli. diabolus enim perditio est, et ira, et mors. deuorauit mors 
inualescens. et: nouissimus inimicus destruetur mors: et ad ipsum 
diabolum: perditio factus es. factus, inquit, propria uoluntate, non ab 
initio sic creatus. quomodo igitur mors dicitur, ex eo quod inuidia 
diaboli mors introiuit in orbem terrarum, et per illum sunt mortui qui 
ante uiuebant, et perditio, quod perdat quoscunque deceperit: sic et ira
 dicitur propter eam quam exercet aduersum hominem ueritatem. sunt qui 
illud in regnorum libris, quando dauid numerauit populum israel, iram in
 se dei prouocans, scriptura dicente: et apposita est ira dei succendi 
in israel, et incitauit dauid dicens, iram domini, diabolum significare 
putent: etenim iuxta graecae linguae proprietatem non dixit genere 
feminino ira dei legousa~g, hoc est, quae diceret, sed ira dei leg�n~g, 
id est, qui diceret, genere masculino: mittit siquidem dominus iram et 
furorem suum per angelos pessimos. deus ergo qui diues est in 
misericordia, et diues propter charitatem suam qua dilexit hominum 
genus, et charitatem non simplicem, sed multam, cum essemus mortui 
propter delicta nostra, uiuificauit nos, et non solum uiuificauit (parum
 quippe hoc erat bonitati et magnitudini eius), se uiuificauit cum 
christo iesu, unam atque eamdem nobis tribuens uitam habere cum christo.
 quidam pro eo quod nunc exposuimus: et eramus natura filii irae, pro 
natura, prorsus, siue omnino quia uerbum phusei~g, ambiguum est, 
transtulerunt. quod etsi sic sonet, iuxta ea quae diximus, exponendum 
est. - "gratia saluati estis". si non sunt dignae passiones huius 
temporis ad futuram gloriam quae reuelabitur in nobis, gratia magis 
sumus quam opere saluati. nihil enim possumus domino retribuere pro 
omnibus quae retribuit nobis.
</p><p>"et coexcitauit, simul que fecit sedere in coelestibus in christo
 iesu". supra dixerat, quod suscitauerit deus christum a mortuis, et 
sedere fecerit ad dextram suam in coelestibus super omnem principatum, 
et potestatem, et uirtutem, et dominationem, et omne nomen quod 
nominatur non solum in hoc saeculo, sed etiam in futuro. nunc uero 
addidit: quia et nos suscitauerit cum eo, et sedere fecerit in 
caelestibus ad dextram suam. quaeritur ergo, quomodo deus qui non saluos
 fecit et suscitauit, simul fecerit sedere cum christo? et quidem qui 
simplicius est responsurus, hoc asserit, quod iuxta praescientiam dei, 
id quod futurum est, quasi factum esse iam dixerit. et quia mos iste sit
 scripturarum, ut interdum futura tempore praeterito declinentur: uerbi 
causa, de cruce domini: foderunt manus meas et pedes. et alibi de 
passione eius: quasi ouis ad uictimam ductus est. et adhuc de iniuriis 
flagellorum: liuore eius nos sanati sumus. et alibi: ab iniquitatibus 
populi mei ductus est in mortem. hoc autem ideo, ne quia futura semper 
incerta sunt, hominum spes fluctuet et uacillet, ea quae deus futura 
cognouit (apud quem nihil ambiguum est) quasi iam facta memorantur: ut 
quia praeterita secundum philosophos quoque fieri infecta non possunt, 
qui audierint, quasi iam facta habeant quae futura sunt. alius uero qui 
resurrectionem, et regnum christi spiritualiter intelligit, non 
deliberauit dicere, iam sanctos sedere, et regnare cum christo: quomodo 
enim nequaquam in carne sanctus est, cum uiuat in carne, et habet 
conuersationem in coelestibus, cum gradiatur in terra, et caro esse 
desistens, totus uertatur in spiritum: ita cum in coelestibus sedere cum
 christo: regnum quippe dei intra nos est; et ubi fuerit thesaurus 
noster, ibi erit et cor nostrum; firmi que et stabiles sedemus cum 
christo, sapientia, uerbo, iustitia, ueritate. potest autem et hoc dici,
 ut quomodo arrhabonem spiritus sancti accepimus, necdum totam eius 
plenitudinem consecuti; sic et sedere nos cum christo atque regnare, 
necdum perfectam sessionem in coelestibus obtinentes.

</p><p>"ut ostenderet in saeculis superuenientibus abundantes diuitias 
gratiae suae in bonitate super nos in christo iesu". quanta sit 
beneficii magnitudo, et quam multiplex gratia qua nos dominus de saeculi
 istius perturbationibus liberatos sedere fecit, et regnare cum christo,
 hinc uel maxime comprobatur, quod in futuris saeculis non uno, sed 
omnibus suam cunctis rationabilibus creaturis super nos ostensurus est 
gloriam, suas que diuitias monstraturus. quod nos qui quondam lege 
tenebamur inferni, et propter uitia atque peccata; ut operibus carnis, 
ita eramus et suppliciis destinati: nunc in christo regnemus sedeamus 
que cum eo. sedeamus autem non in humili quocunque loco, sed super omnem
 principatum, et potestatem, et uirtutem, et dominationem, et omne 
nomen, quod nominatur non solum in hoc saeculo, sed etiam in futuro. si 
enim christus suscitatus a mortuis sedet ad dextram dei in coelestibus 
supra omnem principatum, et potestatem, et uirtutem, et caetera: et nos 
sedemus regnamus que cum christo: necesse est ut super his quae sedet 
ille, sedeamus. sed qui diligens lector est, statim requirit et dicit: 
quid ergo, maior homo angelis et cunctis in coelo potestatibus? quod 
quia periculosum est respondere: principatus et potestates, et uirtutes,
 et dominationes, et omne nomen quod nominatur non solum in hoc saeculo,
 sed etiam in futuro (maxime quia omnia christi subiecta sunt pedibus) 
non ad bonam partem, sed ad contrariam referet: ut dicat eas esse 
angelos refugas, et principem mundi istius, et luciferum qui mane 
oriebatur, super quibus sancti cum christo in fine sessuri sunt, illis 
quoque tribuentes beneficium, qui nunc infreni et male libertate sua 
abutentes passim uagantur, et per praecipitia corruunt, peccatorum. cum 
autem tales habuerint sessores, iuxta sedentium uoluntatem incipient 
gubernari. alius uero hoc quod ait: ut ostenderet in saeculis 
superuenientibus abundantes diuitias gratiae suae in bonitate supra nos,
 in christo iesu, ad illam intelligentiam transferet, quod non simus 
merito nostro, sed gratia eius saluati, et maioris bonitatis indicium 
sit pro peccatoribus, magis quam pro iustis mori: pro bono enim forsitan
 quis audeat interire; et daturus nobis sit, quae nec oculus uidit, nec 
auris audiuit, nec in cor hominis ascenderunt. quae omnia ex parte iam 
dederit in christo iesu: quia nullum absque christo bonum dici potest.
</p><p>"gratia enim estis salui facti per fidem, et hoc non ex uobis: 
dei enim donum est, non ex operibus, ut ne quis glorietur". ideo, 
inquit, abundantes diuitias gratiae suae, in bonitate in superuenturis 
saeculis ostensurus est, quia gratia salui facti estis per fidem, non 
per opera. et haec ipsa fides non est ex uobis, sed ex eo qui uocauit 
uos. hoc autem ideo, ne forsitan nobis cogitatio occulta subreperet: si 
per opera nostra saluati non sumus, certe uel per fidem saluati sumus: 
et alio genere nostro est quod saluamur. addidit itaque et dixit, fidem 
quoque ipsam non nostrae uoluntatis esse, sed dei muneris. non quod 
liberum homini tollatur arbitrium, et secundum illud apostoli ad 
romanos, non sit currentis neque uolentis, sed miserentis dei; uerum 
quod arbitrii ipsa libertas deum habeat auctorem, et ad illius 
beneficium cuncta referantur, cum etiam bonum nos uelle ipse permiserit.
 hoc autem totum propterea, ne quis glorietur a semetipso, et non a deo 
se esse saluatum.
</p><p>"ipsius enim sumus factura, creati in christo iesu in operibus 
bonis, quae praeparauit deus, ut in illis ambulemus". reddidit causas, 
quare gratia saluati sumus per fidem, et hoc ipsum non ex nobis, sed ex 
munere dei, dicens: ipsius enim factura sumus, hoc est, quod uiuimus, 
quod spiramus, quod intelligimus, et credere possumus, ipsius est, quia 
ipse conditor noster est. et diligenter obserua, quia non dixerit, 
ipsius figuratio sumus atque plasmatio: sed, ipsius factura sumus. 
plasmatio quippe originem de terrae limo trahit: factura uero iuxta 
similitudinem et imaginem dei sumpsit exordium. quod in centesimo quoque
 octauo decimo psalmo simul positum diuersa significat: manus tuae 
fecerunt me, et plasmauerunt me. factura primum locum tenet: deinde 
plasmatio. et quia creationis, et conditionis nomen ad magna semper 
solet opera copulari, uerbi causa: illa urbs condita est, et ab initio 
creatus est mundus, et unusquisque sanctorum per uaria dogmata atque 
uirtutes, in semetipso mundus est totus: propterea nunc creati in 
christo dicimur, et creati in operibus bonis, siue quae ipsi fecimus, 
uel facturi sumus, siue in aliis creaturis, ad quae nostra conuersatio 
transferenda est, ut quae praeparauit deus, in illis ambulemus, spe 
magna iam nobis data, dum in his ambulaturi sumus, quae deus magnopere 
praeparauit. et quia semel ad nomen creaturae uenimus, et sapientia in 
prouerbiis salomonis dicit se creatam initium uiarum dei, multi que 
timore, ne christum creaturam dicere compellantur, totum christi 
mysterium negant, ut dicant, non christum in hac sapientia, sed mundi 
sapientiam significari: nos libere proclamamus, non esse periculum eum 
dicere creaturam, quem uermem, et hominem, et crucifixum, et 
maledictionem, tota spei nostrae fiducia profitemur: maxime cum ex 
duobus uersiculis quae praecedunt, ipsa sapientia promittat se esse 
dicturam quae post saecula sunt. cum autem saecula christus fecerit, et 
quae deinceps loquitur, ea sint quae post saecula dicturum se esse 
promiserit, ad incarnationis mysterium, non ad naturam dei referenda 
sunt quae sequuntur: licet in hebraeis codicibus non habeatur: dominus 
creauit me initium uiarum suarum: sed, dominus possedit me. inter 
possessionem autem, et creationem multa distantia est: quia qui 
possidetur, is utique est atque subsistit, et est proprius, qui 
possidetur. creator uero ille qui non erat antequam fieret: aut certe de
 eo quod erat, transfertur in aliud, sicut et nos nunc creati dicimur in
 christo iesu. creati utique, non quia ante non fuimus, sed creati in 
operibus bonis. quod dauid quoque in psalmo quinquagesimo deprecatur, 
dicens: cor mundum crea in me, deus.
et certe mundum cor ante peccatum habuerat, quando de eo dominus 
loquebatur: inueni dauid filium iesse secundum cor meum; sed ut ibi 
creatio instaurationem sonat: ita et in nobis et in christo per singula 
opera et profectus, creatura atque conditio accipi potest: ut quotidie 
in credentibus, quia uarie secundum merita diuersa montes dicuntur, et 
ualles, et colles, atque campestria, christus creatus, natus et conditus
 sit.
</p><p>"propter quod memores estote, quia aliquando uos gentes in carne,
 qui dicebamini praeputium, ab ea quae appellatur circumcisio in carne 
manu facta: quoniam eratis illo tempore sine christo, alienati a 
conseruatione israel, et peregrini testamentorum promissionis, spem non 
habentes, et sine deo in mundo". gentes ephesios in carne uocans, 
ostendit in spiritu esse non gentes: sicut econtrario iudaei in spiritu 
gentes sunt, et in carne israelitae. quadrifariam igitur iudaei 
diuiduntur et gentes. alii sunt in carne circumcisi, et in spiritu, 
qualis fuit moyses et aaron, apostoli et nathaniel, cuius occultum 
iudaismum dominum intuens ait: ecce uere israelites, in quo dolus non 
est. alii qui nec carne nec spiritu circumcisi sunt, qualis fuit 
nabuchodonosor et pharao, de hodie barbararum et romanarum gentium 
multitudo, quae non credunt in deum. tertii, qui tantum in carne sunt 
circumcisi, et spiritum incircumcisum habent, ad quos propheta dicit: 
circumcidimini deo uestro, et nolite circumcidere carnem praeputii 
uestri. et alibi: omnes gentes incircumcisi carne: domus uero israel 
incircumcisi sunt corde. extremi de quibus nunc dicitur: quia aliquando 
uos gentes in carne, qui dicebamini praeputium ab ea quae dicitur 
circumcisio ut carne manu facta, qualis hodie uniuersa est turba 
credentium, et totus e gentibus mundus est plenus. ad distinctionem 
igitur spiritualium gentium iudaeorum, ephesii gentes uocantur in carne,
 quia secundum spiritum israelitae sunt. nam et in alio loco carneum 
israelem scriptura commemorans ait: uidete israel secundum carnem: quia 
in spiritu non erat israel. pulchre autem etiam uerba moderatus est: qui
 dicebamini praeputium. dicebamini, inquit, praeputium, nec eratis, ab 
ea quae dicitur circumcisio in carne manu facta. non quo sit 
circumcisio, sed quo ipsa sibi hoc nomen assumat, et sit uere 
circumcisio manu facta, non spiritu. simul et illud est attendendum quod
 nos quos sine christo alienatos quondam a conuersatione israel esse 
memorauit, et peregrinos a promissionibus et testamento dei: nunc 
postquam in christum credidimus, sicut repromissiones et testamenta eius
 accepimus, ita conuersationem quoque habere dicamur israel: quomodo 
conuersatio uniuersa legalis expletur in nobis, quia uidelicet lex 
spiritualis est, et magis circumcidamur, et sabbatizemus in spiritu, 
spirituales uictimas offerentes: illorum templo altari que destructis: 
nos deo fructuum nostrorum decimas offeramus: nos immolemus agnum 
immaculatum, et accincti lumbos, expediti pascha comedamus. sicut enim 
circumcisio dicitur in carne manu facta: ita ad distinctionem eius 
intelligitur alia esse circumcisio, quae non sit, ut diximus, manu 
facta, sed spiritu. quod autem ait: spem non habentes, et sine deo in 
mundo: non quo plures deos, antequam in christum crederent, ephesii non 
habuerint, atque uenerati sint; sed quo qui absque deo uero sit, nullum 
deum habeat. et significanter additum est, sine deo in mundo. habebant 
quippe deum, quem eos habituros deus ante cognouerat, et apud 
praescientiam dei non erant sine deo, sed in mundo erant absque deo.
</p><p>"nunc autem in christo iesu uos qui aliquando eratis longe, facti
 estis prope in sanguine christi; ipse est enim pax nostra". deus ubique
 est, et totus ubique est, a quo quis potest separari, cum in eo sint 
omnia? et ipse per prophetam loquatur: ego deus appropinquans, et non de
 longe. et psalmista testatur: si ascendero in coelum, tu illic es: si 
descendero in infernum, ades. cum igitur in eo sint omnia, procul tamen 
esse ab impiis dicitur iuxta illud: longe est dominus ab impiis. iste a 
quo impii longe sunt, uicinus est sanctis. denique cum et ab ephesiis 
esset procul, in sanguine iesu prope eis factus est. et diligentius 
intuendum, quod absque cruore domini iesu, nemo appropinquet deo, quia 
ipse est pax nostra, dicens: pacem meam do uobis: pacem meam relinquo 
uobis. quomodo enim sapientia sapientes facit, et iustitia iustos, et 
sanctificatio sanctos, et uita uiuentes: sic et ipse pax nos facit esse 
pacatos, ut dicamus: cum his qui oderunt pacem, eram pacificus. si autem
 christus credentium pax est, quicunque sine pace est, consequenter non 
habet christum.
</p><p>"qui fecit utraque unum, et medium parietem maceriae soluens 
inimicitiam in carne sua, legem mandatorum in dogmatibus euacuans: ut 
duo conderet in seipso in unum nouum hominem, faciens pacem, ut 
reconciliaret utrumque in uno corpore deo, per crucem interficiens 
inimicitiam in ea, et ueniens euangelizauit pacem uobis qui longe 
eratis, et pacem his qui prope; quoniam per ipsum habemus accessum 
uterque in uno spiritu ad patrem".
iste est medius paries et maceria, quae utrumque a se populum diuidebat.
 de quo et in genesi in partu geminorum, obstetrix loquitur: utquid 
propter te dirupta est sepis? postquam ergo sapientiam carnis quae est 
inimica deo, in sua saluator carne destruxit, et praecepta legalia, 
euangelicis dogmatibus commutauit, ut de iudaeo atque gentili unum 
populum faceret christianum, euangelizans nobis qui longe eramus et 
reliquiis iudaeorum, qui de israel per apostolos crediderunt, pacem 
atque concordiam: tunc accessimus per ipsum ad deum, et unum in spiritu 
patrem nos habere cognouimus: completum que est illud quod in euangelio 
dominus loquebatur, dicens: et fiet unus pastor et unus grex; et iterum:
 et alias oues habeo quae non sunt de ouili isto, nos significans ex 
gentibus congregandos. inimicitia autem quae in saluatoris carne 
destructa est, etiam per crucem est interfecta. scriptum est enim: ut 
reconciliaret utrumque in uno corpore deo, per crucem interficiens 
inimicitiam in ea. non ut in latinis codicibus habetur, in semetipso: 
propter graeci pronominis ambiguitatem: en~g aut�i~g enim, et in 
semetipso, et in ea, id est, cruce intelligi potest, quia crux, id est, 
stauros~g, iuxta graecos generis masculini est. lex quoque mandatorum 
subuersa est in dogmatibus: postquam circumcisio, et sabbatismus, qui 
relictus est populo dei, et pascha, et pentecoste, et non apparere in 
conspectu dei uacuum, sunt altius intellecta quam resonant, et ab 
occidente littera recedentes, coepimus uiuificantem spiritum sequi. quod
 autem ait: ueniens euangelizauit pacem uobis qui longe, hoc est, 
gentibus, et pacem his qui prope, hoc est, iudaeis, uidetur mihi de 
isaia aliis uerbis testimonium protulisse, et scripturae sententia 
abusum quasi sua. scriptum est quippe in eo: uias eius uidi, et sanaui 
eum, et consolatus sum eum, et dedi ei consolationem ueram: pacem super 
pacem his qui longe erant, et qui prope. et haec quidem iuxta uulgatam 
interpretationem dicta sint. caeterum qui illud apostoli legit, de 
christo memorantis: pacem faciens per sanguinem crucis suae, his quae in
 terra erant, et his quae in coelis, et caetera quae in eodem dicuntur 
loco, non putabit nos, qui iuxta spiritum israel uocamur fuisse longe: 
et iudaeos, qui tantummodo israel nuncupentur in carne, fuisse prope. et
 hanc totam intelligentiam ad angelos uirtutes que coelestes, et ad 
animas temperabit humanas: quod christus in suo sanguine terrena et 
coelestia copularit, quae inter se antea dissidebant: et bonus pastor 
morbidam ad montes reuectans ouem, fecerit esse cum caeteris; drachmam 
que quae perierat, drachmis quae saluae fuerant copulauerit, et mandata 
legalia ad illa retraxerit dogmata, ad quorum typum et imaginem moyses 
quae essent in tabernaculo fabricanda, conspexit. atque ita fieri, ut 
crux domini non solum terrae, sed et coelo profuerit; non solum 
hominibus, sed et angelis; et omnis creatura domini sui cruore purgata 
sit. quod autem ait: ut duo conderet in semetipso in unum nouum hominem,
 et quod magis uidetur superiori de iudaeis atque gentilibus sensui 
conuenire: sic suae intelligentiae coaptabat, ut dicat hominem iuxta 
imaginem et similitudinem dei factum, eamdem post reconciliationem 
formam recepturum, quam et nunc angeli habent, et ipse perdiderit. nouum
 autem hominem esse dicit, qui quotidie renouatur, et habitaturus est in
 nouo mundo, quando erit coelum nouum et terra noua, et bibiturus est 
calicem iesu nouum in regno dei, cantaturus canticum nouum, et ueteris 
et noui testamenti lectione gaudebit. illud quoque quod alibi scribitur:
 ecce facio noua quae nunc orientur, sic sentiet, ut principium 
innouationis in praesenti saeculo fieri existimet. caeterum perfectam 
consummatam que nouitatem, necdum in isto putet saeculo posse compleri. 
et quomodo nunc per speculum uidemus in aenigmate, tunc autem facie ad 
faciem: sic et instaurationem noui hominis tunc plene perfecte que 
complendam, cum coelestia terrena que fuerint copulata, et in uno 
spiritu, et sensu eadem que sententia, accesserimus ad patrem. nescio 
quid tale et in alia epistola (si quis tamen eam recipit) prudentibus 
quibusque lectoribus paulus subindicat, dicens: hi omnes testimonium 
accipientes fidei, non retulerunt promissionem, deo pro nobis melius 
quid prouidente: ut non absque nobis consummarentur. propterea et 
uniuersa creatura congemiscit nobis cum, qui in tabernaculo isto 
ingemiscimus, et condolet, qui a timore dei in utero concepimus et 
dolemus, et praestolamur reuelationem filiorum dei: ut de uanitate 
seruitutis, cui nunc subiecta est, liberetur, et fiat unus pastor et 
unus grex: et oratio domini compleatur dicentis: fiat uoluntas tua sicut
 in coelo et in terra.
</p><p>"ergo iam non estis peregrini et accolae: sed ciues sanctorum, et
 domestici dei, superaedificati super fundamentum apostolorum et 
prophetarum, ipso summo angulari lapide christo iesu. in quo omnis 
aedificatio compaginata, crescit in templum sanctum in domino. in quo et
 uos coaedificamini in habitaculum dei, in spiritu". ad id quod supra 
dixerat: peregrini testamentorum et repromissionis, nunc respondet: ergo
 iam non estis peregrini et accolae. et ad illud quod praemiserat, 
alienati a conuersatione israel, modo redit: estis ciues sanctorum, et 
domestici dei. hic locus aduersus eos uel maxime facit, qui diuersas 
naturas nituntur introducere. quomodo enim peregrini facti sunt ciues 
sanctorum, et quomodo domestici dei fuerunt quondam alieni a 
conuersatione israel, si non potest uel in melius, uel in peius natura 
mutari? quod autem sequitur: aedificati super fundamentum apostolorum et
 prophetarum, magis priori quam secundae interpretationi conuenit, in 
qua superius dixeramus, ante passionem christi uicinum israel, et gentes
 fuisse de longe. hoc testimonio et contra marcionem caeteros que 
ueteres haereticos, qui alium legis, alium euangelii praedicant deum, 
uti possumus. si enim nequaquam peregrini et accolae, sed ciues 
sanctorum et domestici dei superaedificati sunt fundamento apostolorum 
et prophetarum, ipso summo angulari lapide christo iesu: in quo omnis 
aedificatio compaginata, crescit in templum sanctum in domino: in quo et
 ephesii coaedificantur in tabernaculum dei in spiritu, unus est deus, 
unius aedificationis et templi, quod superaedificatum est fundamento 
apostolorum et prophetarum.
quod si uniuersa aedificatio compaginata, crescit in templum sanctum in 
domino, omni labore nitendum est ut fiamus illi lapides de quibus 
scriptum est: lapides sancti uoluuntur super terram. et cum fuerimus 
uiui lapides, ex omni parte dolati, laeues, politi, nullam habentes 
scabredinem, aedificemur in templum, et fiamus habitaculum deo. condatur
 que in nobis arca testamenti custos legis domini, et cherubim, 
scientiae multitudo, et interiora pectoris nostri in nouum uocabulum 
transeant: dicamur que, dabir quod nos oraculum, siue responsum possumus
 appellare, et ut contentiosius uerbum exprimamus e uerbo, lal�t�rion~g,
 id est locutorium, dicere: ut cum apostolo erumpamus in uocem: an 
experimentum quaeritis eius qui in me loquitur christus? potest autem 
omnis aedificatio super fundamentum apostolorum prophetarum que 
constructa, non solum nos, sed et coelestes significare uirtutes, ut 
uniuersi pariter fiant habitaculum dei in spiritu: incongruum quippe 
esse aiunt, ex hominibus aedificationem compactam atque concordem 
crescere in templum sanctum in domino, fieri que habitaculum dei in 
spiritu; angelos autem et beatas quasque uirtutes, quae in coelestibus 
deo seruiunt, ab hac felicitate alienas existimari. summus autem 
angularis lapis, qui populum utrumque contineat (siue iuxta secundam 
interpretationem coelestia iungat atque terrena), christus est dominus 
noster, lapis praecisus de monte sine manibus, de quo et psalmista 
testatur, dicens: lapidem quem reprobauerunt aedificantes, hic factus 
est in caput anguli. a domino factum est istud. reprobatus quippe est a 
pharisaeis, qui uidebantur legis habere notitiam, dei que templum 
legalibus aedificare mandatis: et assumptus a deo in angularem lapidem, 
ut duos parietes ipse medius contineret; et per illum uterque populus ad
 deum haberet accessum. iste angularis lapis, non credentibus lapis 
offensionis est, et petra scandali: super quem qui ceciderit, 
quassabitur; super quem uero ipse corruerit, comminuet eum.
</p><h3 align="center"><a name="TOC-LIBER-21"></a>LIBER 2</h3>
<p>secundum orationibus uestris, o paula et eustochium, ad ephesios 
aggredimur librum: noua quoque romam munuscula transmissuri. non quod 
haec dignetur legere doctorum senatus, et bibliothecis ueterum 
ascribere: sed quod sancta marcella idipsum fieri per epistolas 
flagitet. cuius ego quotiescunque studiorum, ingenii, laboris, recordor,
 toties me damno inertiae, qui in monasterii solitudine constitutus, et 
illud praesepe contra uidens, in quo uagientem paruulum festini 
adorauere pastores, id facere non possum, quod mulier nobilis inter 
strepentem familiam, et procurationem domus explet operis succisiuis. 
quapropter et illam et uos, et si qui forte lecturi sunt, in commune 
precor, ut sciatis me non cogitatum diu limatum que proferre sermonem: 
sed ad reuelanda mysteria scripturarum, uti uerbis pene de triuio, et 
interdum per singulos dies usque ad numerum mille uersuum peruenire, ut 
coepta in apostolum explanatio, ipsius pauli, cuius epistolas conamur 
exponere, orationibus compleatur.
</p><p>3. "huius rei gratia, ego paulus uinctus iesu christi pro uobis 
gentibus: si tamen audistis dispensationem gratiae dei, quae data est 
mihi in uobis. quoniam secundum reuelationem cognitum factum est mihi 
mysterium, sicut praescripsi in modico; prout potestis legentes 
intelligere sensum meum in mysterio christi". quantum ad consequentiam 
sermonis textum que eloquii pertinet, ad id quod praemisit: huius rei 
gratia, ego paulus uinctus iesu christi pro uobis gentibus, 
diligentissime perquirentes, nihil quod ei reddiderit, potuimus 
inuenire. neque enim dixit, huius rei gratia ego paulus hoc uel hoc 
feci, uel illud et illud docui: sed suspensa manente sententia, 
transgressus ad alia est. nisi forte ignoscentes ei, quod et ipse 
confessus est dicens: et si imperitus sermone, non tamen scientia, 
sensuum magis in eo quaeramus ordinem, quam uerborum. qui sic reddi 
potest: huius rei gratia, ego paulus uinctus christi iesu, et uinctus 
pro uobis qui estis ex gentibus, cognoui mysterium, ut uobis quoque 
illud traderem: sicut in hac eadem epistola ante paululum sum locutus. 
debetis autem audire dispensationem gratiae dei, quae data est mihi in 
uobis qui estis ex gentibus, pro quibus et uinctus sum iesu christi. 
uinctum autem iesu christi paulum esse pro gentibus, potest et de 
martyrio intelligi: quod romae in uincula coniectus, hanc epistolam 
miserit eo tempore quo ad philemonem, et ad colossenses, et ad 
philippenses in alio loco scriptas esse monstrauimus. uel certe quia in 
pluribus locis lectum est, uinculum animae corpus hoc dici, quo quasi 
clausa teneatur in carcere: dicimus propterea paulum corporis nexibus 
coerceri, nec reuerti et esse cum christo, ut perfecta in gentes per eum
 praedicatio compleatur. licet quidam alium sensum in hoc introducant, 
quod paulus praedestinatus, et sanctificatus ex utero matris suae, ad 
praedicationem gentium antequam nasceretur, postea uincula carnis 
acceperit. puto autem quod et uitiosa in hoc loco elocutio sit. pro eo 
enim quod debuit dicere: huius rei gratia, ego paulus uinctus iesu 
christi pro uobis gentibus, cognoui mysterium, sicut et praescripsi in 
modico, prout potestis legentes intelligere, ait: huius rei gratia ego 
paulus uinctus secundum reuelationem, cognitum factum est mihi 
mysterium, et reliqua. si uero quis potest etiam iuxta sermonis et 
eloquii contextum docere, apostolum fuisse perfectum, et in artis 
grammaticae uitia non incurrisse, ille potius auscultandus est. nos 
quotiescunque soloecismos, aut tale quid adnotauimus, non apostolum 
pulsamus, ut maliuoli criminantur, sed magis apostoli assertores sumus, 
quod hebraeus ex hebraeis, absque rhetorici nitore sermonis, et uerborum
 compositione, et eloquii uenustate, nunquam ad fidem christi totum 
mundum transducere ualuisset, nisi euangelizasset eum non in sapientia 
uerbi, sed in uirtute dei. nam et ipse ad corinthios ait: et ego cum 
uenissem ad uos, fratres, ueni non in eminentia uerbi aut sapientiae 
annuntians uobis testimonium dei. et rursum: et uerbum meum, et 
praedicatio mea, non in suasoriis sapientiae uerbis, sed in ostensione 
spiritus et uirtutis, ut fides uestra non sit in sapientia hominum, sed 
in uirtute dei. iste igitur qui soloecismos in uerbis facit, qui non 
potest hyperbaton reddere, sententiam que concludere, audacter sibi 
uindicat sapientiam, et dicit: quoniam secundum reuelationem cognitum 
est mihi mysterium, sicut praescripsi in modico. uere enim si quis 
superiora huius epistolae contempletur, uidebit ei reuelata mysteria, 
quorum partem quamdam modicam suo sermone perstrinxit: non tam totum 
quod nouerat proferens, quam ostendens ex modico quid taceret.
prout potestis, inquit, legentes intelligere sensum meum, siue 
sapientiam in mysterio christi. hoc est illud quod in praefatione 
diximus: nullam epistolarum pauli tanta habere mysteria, tam reconditis 
sensibus inuolutam, quos et apostolus nosse se gloriatur, et nobis 
indicatos breuiter ostendit, ut attentius quae sunt scripta, relegamus.
</p><p>"et aliis generationibus non fuit notum filiis hominum, sicut 
nunc reuelatum est sanctis eius apostolis et prophetis in spiritu, esse 
gentes cohaeredes, et concorporales, et comparticipes promissionis in 
christo per euangelium, cuius factus sum minister secundum donum gratiae
 dei, quae data est mihi iuxta operationem uirtutis eius". mysterium 
christi quod ex parte supra apostolus exsecutus est, quomodo aliis 
generationibus fuerit ignotum, plenius retractandum uidetur: utrumne 
abraham, iacob et moyses, isaias, et caeteri prophetae illud 
ignorauerint, an non? a quibus esse praedictum aduentum christi et 
uocationem gentium, scriptura commemorat. abraham quippe uidit diem 
eius, et laetatus est, et dicitur ei: benedicentur in semine tuo omnes 
gentes. et iacob de eo qui oriundus esset ex iuda prophetice loquitur: 
et ipse erit exspectatio gentium. moyses quoque maiores diuitias aegypti
 thesauris, opprobrium christi arbitratus est. et isaias: ecce, inquit, 
uirgo in utero concipiet, et pariet. et alibi: erit uirga iesse, et qui 
surget ad regnandum gentibus: in ipso gentes sperabunt. et ne longum 
fiat, pauca de psalmis dixisse sufficiat: et adorabunt in conspectu eius
 omnes familiae gentium. et iterum: omnes gentes seruient ei. et adhuc 
manifestius de populo israel, et de domino saluatore: uisita uineam 
istam, et perfice eam quam plantauit dextera tua, et super filium quem 
confirmasti tibi. cuius etiam corporis dispensatio in consequentibus 
indicatur: fiat manus tua super uirum dexterae tuae, et super filium 
hominis quem confirmasti tibi. aut igitur iuxta montanum, patriarchas et
 prophetas in ecstasi locutos accipiendum, et nescisse quae dixerint: 
aut si hoc impium est (spiritus quippe prophetarum prophetis subiectus 
est) intellexerunt utique quae locuti sunt. et si intellexerunt, 
quaeritur quomodo nunc paulus dicat, quod aliis generationibus non fuit 
notum, fuisse christi apostolis reuelatum. aut igitur illud est 
respondendum, quod caute paulus signanter que testatus sit, filiis 
hominum ignotum fuisse mysterium, non filiis dei, ad quos loquitur: ego 
dixi: dii estis, et filii excelsi omnes. quod scilicet hi qui spiritum 
adoptionis acceperint, de quibus patriarchae, et prophetae fuerint, dei 
scierint sacramentum. aut si hoc non recipitur, et nimium uiolentum et 
coactum uidetur, illuc sermo transibit, ut dicat non definite et 
generaliter dixisse paulum aliis generationibus ignotum fuisse omnino 
domini sacramentum: sed sic quomodo nunc reuelatum est sanctis eius et 
apostolis, nescisse patriarchas ueteres, et prophetas. aliud est enim in
 spiritu uentura cognoscere, aliud ea cernere opere completa. unde et 
ioannes propterea maior prophetis omnibus dicitur: quia quem caeteri 
prophetauerunt, ipse conspexerit, et digito demonstrarit, dicens: ecce 
agnus dei: ecce qui tollit peccata mundi. iuxta quem sensum et illud 
exponi potest: multi prophetae et iusti cupierunt uidere quae uidetis, 
et non uiderunt, et audire quae auditis, et non audierunt. haec utique 
uidere et audire cupiebant, quae futura cognouerant. quod si nesciebant 
uentura, quomodo desiderare poterant, quae penitus ignorabant? legimus 
in regnorum libris, dominum salomoni in somnio pollicentem atque 
dicentem: pro eo quod petiisti a me uerbum istud, et non petiisti tibi 
dies multos, nec postulasti diuitias, nec animas inimicorum tuorum, sed 
petisti ut intelligeres et audires iudicium: ecce feci uerbum tuum, et 
dedi tibi cor prudens et sapiens sicut tu non fuit ante te, et post te 
non surget similis tibi. et quomodo quidam putant apostolis christi 
reuelatum esse mysterium, quod ignotum fuerit salomoni, cum apostolis 
omnibus sapientiorem fuisse salomonem, et retro patriarchis uox diuina 
pollicita sit? qui de se quoque ipse loquitur confidenter: deus docuit 
me sapientiam, intellectum sanctorum cognoui. necnon et dauid de 
scientia occulti mysterii gloriatur, dicens: incerta et occulta 
sapientiae tuae manifestasti mihi. et ad eum qui sibi de sapientia 
supplaudebat, deus loquitur per prophetam: numquid tu sapientior es 
daniele? aut ille igitur de quo iam supra disseruimus, tenendus est 
sensus, ita patriarchas et prophetas, ut nunc apostolis reuelatum est, 
christi ignorasse mysterium, quia aliud sit tenere quid manibus, aliud 
futurum in spiritu praeuidere.
aut dicendum, quomodo non sunt similes facies faciebus, sic nec corda 
esse cordibus; et, iuxta apostolum, diuersa esse charismata, alium 
habere prophetiam, alium genera linguarum, alium dona curationum, alium 
opitulationes et gubernationes, illum esse sapientem, hunc fidelem, 
istum pollere scientia secretorum, illum simplici tantum fide esse 
contentum. neque enim omnes in exemplum salomonis de naturis bestiarum 
et uolucrum, et herbarum similiter sunt locuti, ut disputarent a cedro 
libani, usque ad hyssopum quae exiit per parietem. econtrario salomon 
non ita forsitan uiderit, ut moyses omnes species uictimarum, et 
culturae dei; nec ei facie ad faciem sit locutus dominus, nec uasorum 
tantam uel habuerit, uel intellexerit supellectilem, quorum typum illi 
in monte dominus ostendit. et quomodo patriarchae, et prophetae 
habuerunt aliqua quae apostolos non habuisse credendum est: sic e 
contrario pro opportunitate temporis, et pro euangelii praedicatione, 
habuerunt apostoli magis notum mysterium christi. quod scierunt quidem 
et sancti antiquitus uiri, sed non ita ut apostoli, quibus praedicandi 
necessitas incumbebat. quod est autem hoc mysterium, quod, sicut nunc, 
aliis generationibus non fuit reuelatum? utique illud quod sequitur, 
esse gentes cohaeredes, concorporales, et comparticipes promissionis in 
christo iesu per euangelium, cuius factus est paulus minister, secundum 
donum gratiae dei, quae data est ei iuxta operationem uirtutis eius. 
scio in appositionem coniunctionis eius, per quam dicitur, cohaeredes, 
et concorporales, et comparticipes, indecoram facere in latino sermone 
sententiam. sed quia ita habetur in graeco, et singuli sermones, 
syllabae, apices, puncta, in diuinis scripturis plena sunt sensibus: 
propterea magis uolumus in compositione structura que uerborum, quam 
intelligentia periclitari. gentes igitur cohaeredes sunt israeli, siue, 
quod melius arbitramur, christo cohaeredes sunt, ut haereditas nostra 
deus sit, et cohaeredes christi. quod et in alio loco scriptum est. 
haeredes dei, cohaeredes autem christi. non quod aliqua inter nos 
possessio diuidatur; sed quod ipse dominus sit haereditas nostra atque 
possessio. dominus quippe, ait, haereditas uestra est; et alibi: dominus
 pars mea, et haereditas mea. concorporales autem illud significat, ut 
quemadmodum in uno corpore plura sunt membra: uerbi causa, oculi, manus,
 aures, pedes, uenter, et genua: et cum in uno sint corpore, habeant 
differentias suas, et pro se inuicem laetentur, et doleant: sic, licet 
diuersas habeant gratias, hi qui in christo credidere, in uno tamen sint
 ecclesiae corpore conglobati. et in superioribus quidem duobus uerbis, 
id est, in eo quod ait, cohaeredes et concorporales, poterat in uno 
corpore diuersum aliquid suspicari. ex eo autem quod addidit: et 
comparticipes promissionis in christo iesu, omnis penitus diuersitas 
amputata est. ubi enim una comparticipatio est, uniuersa communia sunt. 
pulchre etiam addidit, per euangelium, cuius factus sum minister 
secundum donum gratiae quae data est mihi iuxta operationem uirtutis 
eius: ut dei gratiam, non suum meritum demonstraret. sciebat se namque 
persecutorem fuisse, et christi ecclesiam deuastasse, ex qua humilitate,
 arrogantiae penitus crimen excluditur. super qua nonnulli eum 
reprehendendum putant: quia sibi dixerit mysterium reuelatum, quod 
patriarchis et prophetis fuerit ignotum. nunquam enim humilitatis 
discipulus, uerbis arrogantiae intumesceret, euangelium cuius minister 
est, non sui meriti dicens fuisse, sed gratiae dei. qui uolunt prophetas
 non intellexisse quod dixerint, et quasi in ecstasi locutos, cum 
praesenti testimonio, illud quoque quod ad romanos in plerisque 
codicibus inuenitur, ad confirmationem sui dogmatis trahunt, legentes: 
ei autem qui potest uos roborare iuxta euangelium meum, et 
praedicationem iesu christi secundum reuelationem mysterii temporibus 
aeternis taciti, manifestati autem nunc per scripturas propheticas, et 
aduentum domini nostri iesu christi, et reliqua. quibus breuiter 
respondendum est, temporibus praeteritis tacitum christi fuisse 
mysterium, non apud eos qui illud futurum pollicebantur, sed apud 
uniuersas gentes quibus postea manifestatum est. et pariter adnotandum, 
quod sacramentum fidei nostrae, nisi per scripturas propheticas, et 
aduentum christi non ualeat reuelari. sciant igitur qui prophetas non 
intelligunt, nec scire desiderant, asserentes se tantum euangelio esse 
contentos, christi nescire mysterium, quod temporibus aeternis gentibus 
cunctis fuerit ignoratum.
</p><p>"mihi infimo omnium sanctorum data est gratia haec, in gentibus 
euangelizare inuestigabiles diuitias christi, et illuminare omnes quae 
sit dispensatio mysterii absconditi a saeculis in deo qui uniuersa 
creauit". non puto apostolum paulum cum mentis suae concordasse secreto,
 ut uere omnibus sanctis infimum esse se dixerit: uerbi causa, his qui 
erant in epheso, qui in corintho, qui in thessalonica, uel qui in toto 
orbe crediderant. quod cum humilitatis indicium sit, se omnibus sanctis 
infimum dicere, mendacii est reatus, aliud in pectore clausum habere, 
aliud in lingua promere. reperiendum ergo est argumentum, quo et paulus 
uere omnibus sanctis infimus fuerit, et tamen de apostolica non 
ceciderit dignitate.
loquitur dominus in euangelio ad discipulos: qui uult in uobis maior 
esse, fiat omnium minor, et qui uult esse primus, sit omnium nouissimus.
 quod paulus opere complebat, dicens: puto enim quia deus nos apostolos 
nouissimos ostendit, quasi morti destinatos. omnibus igitur qui se 
propter christum infirmos esse cupiebant, apostolus paulus infirmior 
erat, et idcirco maior. omnibus enim, inquit, illis plus laboraui, non 
autem ego, sed gratia dei, quae me cum est. propter quam humilitatem dum
 omnium sanctorum est infimus, data est ei gratia haec in gentibus, ut 
euangelizaret ininuestigabiles diuitias christi, et doceret 
dispensationem mysterii absconditi a saeculis in deo, qui uniuersa 
creauit. si ininuestigabiles diuitiae christi sunt, quomodo 
euangelizantur in populo? si absconditum est a saeculis mysterium in 
deo, qua ratione per paulum profertur in gentes? sed ininuestigabiles et
 absconditum dupliciter sentiendum. quod ininuestigabiles ante diuitiae 
fuerint, et nunc post domini apertae sint passionem. aut certe quae 
natura sua homini ininuestigabiles erant, hae, deo reuelante, sunt 
cognitae. quia aliud est ad secretum curiositate propria peruenire, quod
 postquam inuentum fuerit, desinit esse ininuestigabile. aliud propria 
diligentia illud nequaquam posse comprehendere, sed per gratiam 
cognoscere dei, quod cum scieris, et caeteris quoque ostenderis, 
nihilominus ininuestigabile perseuerat, dum tibi quantum in te est, fuit
 antequam ostenderetur occultum. diuitias christi ininuestigabiles, ad 
ipsum quoque christum loquens psalmista testatur, dicens: quam infinita 
multitudo bonitatis tuae, quam abscondisti timentibus te. hae bonitatis 
eius diuitiae ab omnibus retro saeculis absconditae fuerunt in deo, qui 
creator est omnium. ubi sunt marcion et ualentinus, et omnes haeretici, 
qui alterum mundi, id est uisibilium, et alterum asserunt inuisibilium 
conditorem? hunc iustum esse dicentes, illum nescio quem semper ignotum:
 tantum bonum, qui pater christi sit. ecce deus, in quo mysterium 
christi ab omnibus retro saeculis absconditum fuit, creator esse omnium 
praedicatur. ex quo ostenditur idem esse deus noui et ueteris 
testamenti. potest autem mysterium a saeculis absconditum et aliter 
intelligi, quod ipsa illud saecula ignorauerint, hoc est, omnes 
spirituales, et rationabiles creaturae quae in saeculis fuerunt. 
saeculum quippe frequenter pro his quae in saeculo uersantur, accipitur.
 sicut paulus ad galatas loquitur dicens: ut eriperet nos de praesenti 
saeculo nequam. et in alio loco: ut ostenderet in uenturis saeculis, pro
 eo quod est, his omnibus quae in superuenientibus saeculis futura 
erant.
</p><p>"ut innotesceret nunc principatibus et potestatibus in 
coelestibus per ecclesiam multiplex sapientia dei secundum propositum 
saeculorum, quam fecit in christo iesu domino nostro". iuxta donum 
gratiae dei, quae data est apostolo, ut euangelizaret ininuestigabiles 
diuitias christi, et doceret in gentibus mysterium quod a saeculis 
fuerat ignoratum: idcirco idipsum sacramentum ei est reuelatum, ut non 
solum gentibus, sed et principatibus et potestatibus per ecclesiam 
manifesta fieret multiplex sapientia dei, quae iuxta propositum ueterum 
saeculorum olim destinata, nunc consummata uidetur in christo. si autem 
principatibus et potestatibus in coelis, quas sanctas ministras que dei 
accipere debemus (licet quidam principem aeris istius et angelos eius 
interpretentur), ignota fuit multiplex sapientia dei, quae nunc eis per 
ecclesiam reuelata est, quanto magis patriarchis et prophetis ignota 
fuit, quos supra non ignorasse mysterium christi, sed ita ut apostolos, 
nescisse monstrauimus? multiplex quippe sapientia dei, quae sermone 
graeco, polupoikilos~g, et ut ita dicam, multifaria, appellatur, per 
ecclesiam dei nunc et principatibus et potestatibus reuelata est. quam 
olim deus futuram in sua mente decreuerat, et nunc esse perfectam ex eo 
quod uidemus, agnoscimus. crux itaque christi non solum nobis, sed et 
angelis cunctis que in coelo uirtutibus profuit, et aperuit sacramentum 
quod antea nesciebant. denique ad coelum cum corpore deum reuertentem 
mirantur, et dicunt: quis est iste qui ascendit de edom: fuluida 
uestimenta eius ex bosor, sic formosus in stola candida. et in alio 
loco: quis est iste rex gloriae?
dominus uirtutum ipse est rex gloriae. non putemus igitur in ecclesia 
esse simplicem fidem, sed multiplicem et multifariam esse sapientiam, ut
 non solum uaria sit, sed multa uarietate distincta. respicis cunas 
christi: uide pariter et coelum. uagientem in praesepe intueris 
infantem: sed angelos simul ausculta laudantes. herodes persequitur, sed
 adorant magi. ignorant pharisaei, sed stella demonstrat. baptizatur a 
seruo: sed uox desuper dei intonantis auditur. aquis mergitur: sed 
columba descendit, imo spiritus in columba. ad passionem uenit, et pati 
timet, uult transire calicem, et petrum quia calicem timebat, accusat. 
quid hac stultitia prudentius, uarietate distinctius, sapientia 
obscurius, quam fecit deus in christo iesu domino nostro? licet enim a 
plerisque secundum ordinem iuncturam que sermonis, et ecclesia facta 
intelligi possit, et prothesis~g, id est propositio, quam nos genere 
neutrali in latino sermone propositum habemus expressam: tamen sapientia
 magis in christo facta potest resonare quam caetera. fatuum quippe dei 
sapientius est hominibus. quod si in christo secundum mysticos 
intellectus dicitur facta sapientia, intelligant ariani frustra se de 
illo testimonio gloriari, in quo sapientia in initio uiarum dei creatam 
se et genitam loquitur et fundatam. et utique iuxta illos creata est, 
nata esse non potuit. si autem nata est, quomodo et fundata dicitur et 
creata?
</p><p>"in quo habemus fiduciam, et accessum in confidentia per fidem 
eius". nihil nobis ita potest ad deum praebere fiduciam, et conscientiae
 puritate, de qua dicitur: si conscientia nos non reprehenderit, 
confidentiam habemus ad deum, nisi sermo, ueritas, sapientia, iustitia, 
quae omnia intelliguntur in christo. quomodo igitur haec nobis tribuunt 
fiduciam ad deum: sic et accessum, ut noster ad eum sensus accedat, et 
diligentius contempletur, et aliquid sibi de eius maiestate assumat et 
uindicet, et quasi de radiis solis calorem quemdam splendorem que 
luminis mutuetur et dicat: signatum est super nos lumen uultus tui, 
domine. magnum est ergo non solum nos habere fiduciam, sed etiam habere 
eam in confidentia. nec tantum habere accessum, sed ut ipse firmior sit 
accessus, habere illum in confidentia, cuius fiduciae atque accessus, 
principium et origo, fides in christo est. qui igitur omnia ratione et 
ordine facit, iste credit in christum sermonem atque rationem: qui 
sapientiam potuerit comprehendere, credit in christum sapientiam: qui 
intellexerit ueritatem, credit in christum ueritatem, qui iuste uixerit,
 credit in eum iustitiam. nec opus est plura dicere, cum frequenter mihi
 necessitas incubuerit de christo similiter disserendi.
</p><p>"propter quod peto ne deficiatis in tribulationibus meis pro 
uobis, quae est gloria uestra". id quod nunc latinus translator 
expressit, ne deficiatis, potest iuxta graeci sermonis ambiguitatem et 
ita legi, ne deficiam. ut sit sensus: propter quod peto ne deficiam in 
tribulationibus meis pro uobis, etc.. hoc est ergo quod apostolus rogat,
 et a domino magnopere deprecatur, ne deficiat in pressuris suis. 
uidebat quippe se de ierusalem usque ad illyricum euangelium 
praedicasse, isse romam, ad hispanias, uel perrexisse, uel ire 
disponere. totus mundus ad doctrinam ipsius de potestate principis 
tollebatur: deserebantur idola, et cultoribus templa deserta squalore et
 sordibus replebantur. ob quam causam omnis exercitus daemonum, omnis 
turba inimicarum fortitudinum, contra ipsum facto cuneo dimicabat, ut, 
per tribulationes et angustias, euangelium christi desineret praedicare,
 et lassus aliquando requiesceret. hoc est itaque quod ait: peto ne 
deficiam in tribulationibus meis pro uobis.
totum enim quod patior, quod tribulor, quod coarctor, uestrae salutis 
est causa, dum uobis euangelium annuntiare desidero: quae tribulationes 
meae uestra est gloria. porro quasi imperitus locutus est, ut plurali 
tribulationum numero, gloriam subiungeret singularem, et diceret: in 
tribulationibus meis pro uobis, quae est gloria uestra, pro eo quod est,
 quae sunt tribulationes gloria uestra: nisi forte quis altius et per 
hyperbaton, uel ad fiduciam, uel ad accessum, uel ad fidem hoc existimet
 esse referendum, et dicat, in quo habemus fiduciam, et accessum, et 
fidem. quae fiducia, accessus et fides, uestra est gloria. sed magis 
superior sectandus est sensus. potest autem secundum id quod latinus 
expressit: propter quod peto ne deficiatis in tribulationibus meis pro 
uobis, quae est gloria uestra, illud exponi quod pro ephesiis petat, ne 
in pressuris apostoli lassescant atque deficiant. siquidem et ea quae 
sequuntur, huic sensui magis congruunt: propterea curuo genua mea ad 
patrem domini nostri iesu christi, ut det uobis secundum diuitias 
gloriae suae uirtute confortari. necessariam quippe habebant 
fortitudinem, ne in tribulationibus uincerentur. dicat aliquis: si 
fuissent ephesi in angustiis constituti, recte paulus pro eis potuerat 
deprecari, ne deficerent atque lassescerent: nunc uero ridiculum est, 
paulo in tribulationibus posito, rogare eum ne ephesi in suo labore 
deficiant. sed et ad hanc quaestiunculam dissoluendam, illud sumetur 
exemplum: tentationem uestram in carne mea non spreuistis, neque 
abiecistis. ostenditur siquidem in hoc dicto, quod in carne pauli aliis 
sit nata tentatio. consideremus totius mundi homines (et quid in commune
 de omnibus loquor, eos qui in christum putantur credere, discutiamus), 
et uidebimus hac eos uel maxime quaestione tentari, quare sanctis uiris 
et deo seruientibus, multa aduersa eueniant, et contra scelerati, impii,
 parricidae floreant, uigeant, sint diuites et potentes. quorum uerba 
sub sua persona dauid exprimens ait: quam bonus deus israel rectis 
corde. mei uero pene moti sunt pedes: pene effusi sunt gressus mei. 
quoniam aemulatus sum super iniquis, pacem peccatorum uidens, et 
reliqua. super quae infert: ego autem dixi: ergo sine causa iustificaui 
cor meum, et laui inter innocentes manus meas, et factus sum flagellatus
 tota die. non itaque mirum est, si, pluribus paulo angustiis in epheso 
et in asia coarctato, ephesii tentabantur, et habebant necessarium 
orationum eius auxilium, ne deficerent in pressuris eius. quod autem in 
epheso, et in asia fuerit apostolus plura perpessus, scriptum est quidem
 et in actibus apostolorum: sed magis de ipsius pauli epistolis 
discimus, in quibus ait: si iuxta hominem ad bestias pugnaui in epheso, 
quid mihi prodest, si mortui non resurgunt? et in secunda ad corinthios:
 nolo uos ignorare, fratres, de tribulatione nostra, quae facta est in 
asia, quia super modum, super uirtutem aggrauati sumus, ita ut 
desperaremus etiam uiuere, sed ipsi in nobismetipsis responsum mortis 
habuimus, ut non confidentes essemus in nobis, sed in deo qui suscitat 
mortuos, qui de talibus mortibus liberauit nos, et liberat: speramus 
autem quia et liberaturus sit. quantum putas eum tribulationum pondus 
urgebat, ut diceret: qui de tantis et talibus mortibus liberauit nos? 
recte igitur petit, ne deficiat fides ephesiorum in pressuris suis atque
 angustiis, quas propterea patitur, quia ephesiis euangelium 
praedicabat. quae quidem pressurae apud incredulos poenae sunt, apud 
fideles gloria atque uictoria, quia uicisse, est aduersariis in 
angustiis non cessisse.
</p><p>"propterea curuo genua mea ad patrem domini nostri iesu christi, 
ex quo omnis paternitas in coelis, et in terra nominatur". quomodo in 
superioribus demonstratum est, ad effigiem corporalium luminum esse 
oculos spirituales: sic nunc intelligendum, alia esse exterioris hominis
 genua, alia interioris. etenim illud quod dicitur in isaia: 
confortamini manus dimissae, et genua dissoluta. et in alio loco ipse 
apostolus: ut in nomine, inquit, iesu, omne genu flectatur, coelestium, 
terrestrium, et infernorum, non ad genua corporis, sed ad subiectionem 
mentis et inclinationem animae, cordis que obsequium pertinet, terrae se
 coaequantis, ut psalmista quoque canit, dicens: adhaesit pauimento 
anima mea. res enim spiritualis et incorporea anima, rei corporali 
pauimento quomodo potuit adhaerere? esto quippe in nomine iesu flectant 
genua terrestria: nunquid et angelos caeteras que uirtutes, quae in 
coelestibus perseuerant, possumus affirmare speciem habere corpoream, ut
 in nomine eius flectant genu? uel apud inferos animas uinculis corporis
 liberatas, genu quod non habent, esse flexuras? quomodo igitur 
quicunque subiectus est saluatori, flectere ei genu dicitur: sic qui 
peccati seruus est, et habet spiritum seruitutis iterum in timore, genu 
scribitur flexisse peccato. derelinquit mihi, ait dominus, septem millia
 uirorum, qui non curuauerunt genua ante baal, idolo scilicet atque 
peccato.
qui fornicator est, et per lupanaria scorta que discurrit, libidini 
flectit genu suum. qui furiosus, flexo adorat iram genu. qui mammonam 
suscipit, et deus eius est uenter, flectit genua auaritiae atque 
luxuriae. et quid me necesse est singula peragrare? toties diabolo 
flectimus genu, quotiescunque peccamus. haec autem spiritualiter 
exponentes, non statim iuxta litteram orandi consuetudinem tollimus, qua
 deum genu posito suppliciter adoremus, et fixo in terram poplite, magis
 quod ab eo poscimus, impetramus. legimus enim et paulum in littore sic 
orasse, et geniculationes in oratione praeceptas. sed sicut illud 
aedificat simplices: sic ueram geniculationem esse docemus in animo, 
quia multi corporale flectentes genu, animae nequaquam poplitem 
curuauerunt. et contra, alii erecto deum corpore deprecantes, magis se 
animo curuauerunt. porro quod sequitur, ad patrem ex quo omnis 
paternitas in coelis et in terra nominatur, non ut latinis codicibus 
additum est, ad patrem domini nostri iesu christi, sed simpliciter, ad 
patrem, legendum, ut dei patris nomen, non domino nostro iesu christo, 
sed omnibus creaturis rationabilibus coaptetur. quaerendum ergo quomodo 
ex deo patre omnis paternitas in coelis et in terra sit nominata. et 
simul antequam aliquid retractetur, notandum, quod non dixerit, ex quo 
omnis paternitas in coelis et in terra nata est, uel creata; sed, ex quo
 omnis paternitas in coelis et in terra nominatur. aliud est enim 
appellationem paternitatis mereri, aliud naturae habere consortium, 
paternitatem quae in graeco patria~g, in hebraeo misphahath, id est 
cognatio uel familia, dicitur, legimus et in numeris: tollite, inquit, 
summam omnis synagogae israel, iuxta cognationes et populos, secundum 
domos paternitatum, iuxta numerum nominum eorum. et post paulum: hi sunt
 electi synagogae principes tribuum, iuxta paternitates suas duces 
israel. et rursum de tribu leui: et locutus est dominus ad moysen in 
deserto sina, dicens: numera filios leui, secundum domos paternitatum 
suarum, secundum populos eorum, secundum cognationes eorum: omne 
masculinum a mense uno et supra, considerate eos. haec de populo israel,
 et de sacerdotali ac leuitica tribu. caeterum me cum ipse pertractans, 
ubi de gentibus paternitatum uocabulum legerim, nunc interim aliud non 
inuenio, nisi uicesimi primi psalmi testimonium, in quo scriptum est: et
 adorabunt in conspectu eius omnes patriae gentium; et uicesimi octaui: 
afferte domino patriae gentium; afferte domino filios arietum. quomodo 
ergo deus essentiae suae nomen atque substantiae, etiam caeteris 
impertit elementis, ut ipsa quoque esse dicantur, non quo secundum 
naturam sint (fuit enim tempus quando uniuersa non fuerunt, et rursum, 
si uoluerit, in nihilum reuertentur) sed ut esse dicantur, habent dei 
bonitate donatum: sic et paternitatis nomen ex semetipso largitus est 
omnibus. quod ut manifestius fiat, scripturarum testimonium proferam. 
loquitur in exodo dominus: ego sum qui sum; et; haec dices filiis 
israel: qui est, misit me ad uos. nunquid solus deus erat, et caetera 
non erant? utique angeli, coelum, terra, uel maria, et ipse moyses, cui 
dominus loquebatur, et israel, et aegyptii, ad quos, et contra quos 
princeps et aduersarius mittebatur, et erant. et quomodo nomen commune 
substantiae, sibi proprium uindicat deus? illa, ut diximus, causa: quia 
caetera ut sint, dei sumpsere beneficio. deus uero qui semper est, nec 
habet aliunde principium, et ipse sui origo est, suae que causa 
substantiae, non potest intelligi aliunde habere quod substitit. nam et 
in igne aliud est calidum, aliud calefactum. ignis absque calore 
intelligi non potest. caetera quae ex igne calefiunt, calorem illius 
mutuantur, et paulatim si ignis abscesserit, calore tenuato, redeunt in 
naturam suam, et nequaquam calida nuncupantur. iuxta hunc sensum et in 
euangelio dicitur ad eum qui saluatorem non quasi dei filium, sed quasi 
magistrum bonum putabat: quid me appellas bonum? nemo est bonus, nisi 
unus deus. et certe terram bonam legimus, et hominem, et pastorem bonum;
 sed nemo iuxta naturam bonus, nisi solus deus.
caetera ut dicantur bona, bonitate illius consequuntur. sicut ergo solus
 bonus, bonos facit, et solus immortalis, immortalitatem tribuit, et 
solus uerus, ueritatis nomen impertit: ita et solus pater, quia creator 
est omnium, et uniuersorum causa substantiae, praestat caeteris ut 
patres esse dicantur. de terrenis coelestia contemplemur: adam quem 
primum plasmauit deus, et creator ipsius, et pater fuit, certe deo patri
 scit se debere quod substitit. rursum hi qui geniti sunt ex adam, 
patrem illum intelligunt, ex quo orti sunt. unde et in euangelio 
secundum lucam, cum paulatim a christo dauid, et abraham retrorsum esset
 generatio supputata, ad extremum scriptura ait: filii seth, filii adam,
 filii dei; ut paternitatis in terra uocabulum, a deo primum ortum esse 
monstraret. quaeritur uero quam ob causam, et in coelis ab eo omnis 
paternitas appelletur. quomodo nos, qui non sumus de genere abraham, si 
fidem illius habuerimus, filii uocamur abraham: patriarchas quoque et 
prophetas (si tamen nos ab eis peccata non separent) nostros patres 
dicimus: ita puto et angelos, caeteras que uirtutes habere principes sui
 generis in coelestibus, quos patres gaudeant appellare. archangelus 
enim, nisi angelorum dici non potest, et dominatio, et principatus, et 
potestas, nisi inferiores subiectos habeant, non uocantur. potest ergo 
et hoc dici, ex eo quod deus pater domini nostri iesu christi iuxta 
substantiam pater est, et unigenitus non est adoptione filius, sed 
natura: caeterae quoque creaturae paternitatis nomen adoptione 
meruerunt. quidquid autem de patre et filio dicimus, hoc sciamus dictum 
esse de spiritu sancto. nam et saluator noster patrem esse se nouit, 
dicens: fili, dimittuntur tibi peccata tua; et: filia, fides tua te 
saluam fecit; et: filii mei, adhuc modicum uobis cum sum; et per 
spiritum sanctum, iusti quique adoptantur in filios. ualentinus 
saeculorum suorum probolas atque coniugia, ex hoc uel maxime loco 
confirmandas putat: nequaquam intelligens, ut supra diximus, ad 
similitudinem dei patris, et in coelo, et in terra, paternitates non 
fieri, sed appellari.
</p><p>"ut det uobis, secundum diuitias gloriae suae, uirtute confortari
 per spiritum eius in interiorem hominem: habitare christum per fidem in
 cordibus uestris: in charitate radicati et fundati: ut possitis 
comprehendere cum omnibus sanctis, quae sit latitudo, et longitudo, et 
profundum, et altitudo: scire etiam supereminentem scientiae charitatem 
christi, ut impleamini in omni plenitudine dei". propterea inquit, curuo
 genua mea ad patrem, ad cuius similitudinem omnis in coelo et in terra 
paternitas nominatur, deprecans eum atque obsecrans, ut tribuat uobis 
uirtutem gloriae suae, id est maiestatis suae, habere consortium: uos 
que roboret atque confirmet per spiritum sanctum: quia nulla fortitudo 
absque spiritu sancto est. roboret autem atque confirmet in interiorem 
hominem. non enim corporis uires, sed animae quaerimus: nec exteriorem, 
sed interiorem hominem cupimus roborari: ut postquam habitauerit 
christus in interiore homine, in ipsius interiori hominis habitet 
principali, id est in cordibus nostris: nequaquam per cuncta eius membra
 discurrens, sed in rationabili eius habitans: et in eo domicilium, 
sedem que suam ponens. hoc autem totum per fidem fiet, si credamus in 
eum. quamobrem ait: habitare christum per fidem in cordibus uestris. 
habitatio autem ista quae per exordium fidei fabricatur, radices et 
fundamentum in charitate habet: ut quoniam dei agricultura sumus, dei 
aedificatio, omnia in charitate succrescant atque aedificentur. cum 
autem radicati et fundati in charitate, in interiore homine habitare 
christum tota mentis fiducia nouerimus: tunc incipiemus cum caeteris 
sanctis etiam ad illa nos tendere: ut sagaci animo comprehendamus quae 
sit latitudo, et longitudo, profundum, et altitudo: et non solum hoc, 
sed etiam supereminentem scientiae charitatem christi scire cupiemus; ut
 postquam haec omnia fuerint in nobis ordine et ratione completa, tunc 
impleamur in omnibus plenitudine dei. latitudinem et longitudinem, 
profundum et altitudinem, de corporalibus ante discamus, ut per ea ad 
spiritualia transire ualeamus. uerbi gratia, sit latitudo coeli istius 
et terrae, id est, totius mundi, ab oriente usque ad occidentem: 
longitudo, a meridie ad septentrionem: profundum, in abyssis, et in 
inferno: altitudo, quae supra coelestia sublimatur. sed quoniam a 
plerisque iuxta ecclesiastem, coelum affirmatur rotundum, et in sphaerae
 modum uolui. nulla autem rotunditas, latitudinem et longitudinem habet,
 altitudinem quoque et profundum; sed ex uniuersis partibus coaequalis 
est, necessitate compellimur, altitudinem, angelos intelligere superas 
que uirtutes. profundum uero inferos, et quae infra eos sunt. 
longitudinem autem et latitudinem, media quae inter superos inferos que 
consistunt. et quia consequens est, aut superis aliquem, aut inferis 
esse uicinum, quaecunque incipiunt ad meliora proficere, et ad 
coelestia, et ad alia consurgere, longitudo appellentur. quae uero 
inferiori parti proxima sunt, et ad uitia delabuntur, his latitudinis 
nomen impositum sit: lata quippe et spatiosa uia quae ducit ad mortem. 
haec uniuersa, et in cruce domini nostri iesu christi intelligi queunt. 
ascendens quippe in altum, captiuam duxit captiuitatem; et descendit in 
inferiora terrae.
et post altitudinem et profundum, in omnem terram exiit praedicatio 
crucis. atque ita et altitudinem, et profundum, et longitudinem, et 
latitudinem tenet. nec mirum si crux christi uniuersa possideat, cum 
etiam si quis crucifixus fuerit cum christo, eamdem habeat potestatem. 
sciet quippe primum latitudinem ab inferioribus incipiens, et minora 
cognoscens. deinde longitudinem, eos qui in terra positi, ad sublimia et
 alta festinant. post haec profundum, aduersarias contrarias que 
uirtutes, quae contra nos in hoc mundo bellum gerunt. et ad extremum 
altitudinem: quia postquam notitiam earum habentes, fecerimus nobis eas 
esse sub pedibus: tunc merebimur ad alta et excelsa conscendere. nec 
putandum in hoc laboris nostri esse, ut radicati et fundati in 
charitate, possimus comprehendere cum omnibus sanctis, quae sit 
latitudo, et longitudo et profundum, et altitudo, nisi etiam omni studio
 nosse cupiamus, eminentem scientiae charitatem christi, ut non simplex 
charitas, sed supereminens nota sit nobis: nec iste sit terminus habere 
notitiam supereminentis charitatis christi, nisi addamus et aliud, ut 
supereminentem charitatem scientiae consequamur. ex quo animaduertendum,
 quia grandem et immensam christus scientiae habeat charitatem, id est, 
eorum qui se scire desiderant, qui in lege eius meditantur die ac nocte,
 qui uerba uertunt in opera, et quod ore meditantur, consummant manu. 
qui autem talis est, ut dignus sit per scientiam suam habere christi 
supereminentem charitatem, ille nihil debet aliud praeter scientiam 
cogitare. atque ita implebitur in omni plenitudine dei: non solum in 
praesenti saeculo, sed etiam in futuro: ut qui nunc plenus esse coepit 
in studio per lectionem, postea perfectius impleatur deo, qui est 
plenitudo omnium, se complente.
</p><p>"ei autem qui potest super omnia facere abundantius quam petimus 
aut intelligimus, secundum uirtutem quae operatur in nobis, ipsi gloria 
in ecclesia, et in christo iesu, in omnibus generationibus saeculi 
saeculorum, amen". ad id quod supra dixerat: propterea curuo genua mea 
ad patrem: ex quo omnis paternitas in coelis et in terra nominatur: ut 
det uobis secundum diuitias suas uirtute confortari, et reliqua, nunc 
infert: ei autem qui potest super omnia facere abundantius quam petimus,
 aut intelligimus, hoc ostendens, se quidem iuxta imbecillitatem hominis
 postulasse, quae eis conducibilia uidebantur: caeterum quantum ad rei 
ipsius pertinet ueritatem, plus deum ualere tribuere, quam rogatur, et 
spes nostras uinci effectibus: quia secundum id quod oportet orare, 
nescimus, et saepe contra nos petimus, aestimantes esse pro nobis. 
quanto enim melius erat fornicatori aegrotare, et debilitate torqueri, 
quam christi templum facere membra meretricis? potens est ergo deus, non
 solum super id quod petimus, sed etiam super id quod intelligimus, 
tribuere. euenit interdum, ut sensum nostrum non exprimamus in uocem, et
 mentem uerba non explicent, tacito que cogitatu gemitibus 
inenarrabilibus, ut ipse apostolus ait, nescio quid, quod dicere non 
possumus, deprecemur. praestabit igitur super quam petimus, aut 
intelligimus, secundum eam uirtutem quae operatur in nobis: ut quomodo 
nunc non iuxta meritum nostrum, sed supra uota dat nobis aliqua, quae 
nec petere ausi fuimus, nec si petissemus, aestimauimus nos mereri: ita 
et caetera tribuat, quae nec mens potest cogitare, nec lingua proferre. 
ipsi itaque deo sit gloria: primum in ecclesia quae est pura, non habens
 maculam neque rugam, et quae propterea gloriam dei recipere potest, 
quia corpus est christi. deinde in christo iesu, quia in corpore 
assumpti hominis, cuius sunt uniuersa membra credentium, omnis diuinitas
 inhabitet corporaliter. quae quidem gloria non in praesens tantum 
tempus extenditur, et futuris saeculis terminatur; sed in omnes 
generationes, et saeculum saeculorum, ineffabili aeternitate permanet, 
crescit, augetur.
</p><p>4. "obsecro itaque uos ego uinctus in domino, ut digne ambuletis 
uocatione qua uocati estis". potest et in christi uinculis, et in 
carcere pro martyrio constitutus haec scribere: melius autem est, si 
uinctum domini in christi charitate dicamus. cuius rei et clemens ad 
corinthios testis est scribens: uinculum charitatis dei quis poterit 
enarrare? et in primo regnorum libro legimus: factum est post uerba 
haec, colligata est anima ionathae cum anima dauid. et propheta de 
apostolis: post te, inquit, sequentur uinctis ferro manibus. qui enim 
christum diligunt, sequuntur eum charitatis uinculis colligati. est et 
alia expositio, quae recipienda sit, necne, erit in potestate lectoris: 
uinculum animae, corpus hoc dici, et quia paulus ob ministerium 
euangelii corpus hoc acceperit, consequenter christi uinctus sit 
appellatus. corpus hoc uinculum dici, et eos qui in corpore uincti sunt,
 uinctos terrae appellari, ieremias quoque in secundo alphabeto 
testatur, dicens: ut humiliaret sub pedibus suis omnes uinctos terrae. 
et alibi hoc ipsum legimus ex christi persona, dicentis: his qui erant 
in uinculis, exite, et qui in tenebris, reuelamini. potest quidem 
uinculum hic peccati, et tenebras ignorantiae, aduentu et praedicatione 
christi propheta ostendere dissolutas.
sed et superior sensus habet locum: quod uinculum, corpus sit, et 
tenebrae, terrena haec habitatio, ubi sunt rectores tenebrarum, et 
montes tenebrosi, ad quos pedes prohibemur offendere. quod autem ait: ut
 digne ambuletis uocatione qua uocati estis. digne uocatione ambulare 
credendus est, qui ingreditur per eum qui dicit: ego sum uia, et non 
declinat, neque ad dextram, neque ad sinistram, auertit pedem suum ab 
omni uia mala; completur que in eo: a domino gressus hominis diriguntur.
</p><p>"cum omni humilitate et mansuetudine, cum patientia". qui terram 
et cinerem esse se nouit, et post paululum in puluerem dissoluendum, 
nunquam superbia eleuabitur. et qui dei aeternitate perspecta, breue et 
pene ad puncti instar humanae uitae spatium cogitarit, ante oculos suos 
semper habebit interitum, et erit humilis atque deiectus. corruptibile 
enim corpus aggrauat animam, et terrenum hoc tabernaculum, sensum 
opprimit multa curantem. propter quod cum omni humilitate dicamus: 
domine, non est exaltatum cor meum, neque elati sunt oculi mei. omnis 
autem humilitas, non tam in sermone quam in mente est, ut humiles nos 
esse conscientia, nouerit, nunquam nos uel scire, uel intelligere, uel 
esse aliquid aestimemus. mansuetudo quoque illa est, quae nulla passione
 turbatur: et specialiter ira et furore non rumpitur. quam qui habuerit,
 beatitudinem, quae domini uoce promissa est, consequetur: ut possideat 
terram, id est, imperet corpori suo, dominetur que subiecto; et haec sit
 eius prima haereditas, in carne non carnaliter uiuere. nonnulli rugata 
fronte, demisso supercilio, uerbis que trutinatis, auctoritatem sibi 
doctorum, et iudicum uindicant. non quo ipsi dignum aliquid arrogantia 
nouerint: sed quo simplices quosque fratrum, sui quaedam uideant 
comparatione nescire.
</p><p>"sufferentes inuicem in charitate". si quis intelligit quid sit, 
sufferentes inuicem in charitate, non putabit in sanctos uiros hoc 
conuenire mandatum: uerum in eos qui sunt in uirtutum initiis 
constituti. sancti quippe non habebunt quod inter se inuicem sufferant: 
sed hi qui quasi homines aliqua adhuc passione superantur. nec mirum si 
ephesi haec audiant, cum in multitudine credentium sint aliqui qui adhuc
 inuicem sufferre se debeant. hoc ipsum mihi uidetur significare et 
illud quod ad galatas scribitur: alterutrum onera uestra portate. 
possumus ergo utrumque testimonium et aliter interpretari: ut uel 
alterutrum onera portare, uel sufferre inuicem in charitate, et eos 
complere dicamus, qui diuites sunt, et inopiam pauperum subleuant. si 
quis aegrotanti fratri praebet obsequium, suffert eum in charitate. si 
quis in coelibatu beatam transigens uitam, alium qui et uxorem habet et 
liberos, et seipsum uix potest pascere, adiuuerit, et utcunque potest, 
fuerit consolatus, alienum onus portasse laudabitur. est qui matrem uel 
sororem uiduam cernens egestate tabescere, non potest adiuuare: huic si 
quis porrexerit manum, sustinuit eum in charitate. siue autem superiorem
 sensum, siue posteriorem sequamur: nec peccantem fratrem, nec inopem 
consolatur, qui non habet charitatem, et contemnit uerba apostoli 
commonentis: debemus autem nos, qui fortiores sumus, infirmitates 
imbecilliorum portare, et non nobismetipsis placere.
</p><p>"solliciti seruare unitatem spiritus in uinculo pacis. unum 
corpus, et unus spiritus, sicut et uocati estis in una spe uocationis 
uestrae". ephesiis qui iam unitatem spiritus sancti fuerant consecuti, 
recte dicitur: solliciti seruare unitatem spiritus in uinculo pacis. qui
 enim quid habet, seruandi illi sollicitudo praecipitur. qui autem non 
habet, studium illi ut habere ualeat, imperatur. hic locus uel maxime 
aduersum haereticos facit, qui, pacis uinculo dissipato atque corrupto, 
putant se tenere spiritus unitatem: cum unitas spiritus in pacis uinculo
 conseruetur. quando enim non idipsum omnes loquimur, et alius dicit: 
ego sum pauli, ego apollo, ego cephae, diuidimus spiritus unitatem, et 
eam in partes ac membra discerpimus.
nec statim aliquis illud opponat: quomodo ergo diuersae sunt gratiae et 
uaria charismata, cum unitas custodienda sit spiritus? sunt quidem 
uariae donationes, sed in eodem spiritu: et diuersa ministeria, sed idem
 dominus: et multiplices operationes, sed ipse deus qui operatur omnia 
in omnibus. quod autem ait: unum corpus, et unus spiritus, uel 
simpliciter unum corpus christi intelligitur, quae est ecclesia, uel 
certe quod ex uirgine est dignatus assumere: ne illum quidem putent 
toties corporatum, quoties in ueteri apparuit testamento. et unus 
spiritus sanctus: unus quippe largitor, et sanctificator est omnium. uel
 certe unum corpus, ad uitam refertur et opera quae graece dicuntur 
praktikos~g bios~g: et unus spiritus, ad scientiam et contemplationem, 
quae proprie uersatur in corde, et ab illis appellatur the�ria~g. cum 
ergo membrum quis fuerit ecclesiae, nec ab uno eius spiritu separatus, 
consequenter erit in una spe uocationis. quaeritur quomodo una spes 
uocationis sit, cum apud patrem diuersae sint mansiones. ad quod, unam 
spem uocationis, regnum coelorum, quasi unam domum dei patris esse 
dicemus, et in una domo uarias mansiones, alia enim gloria solis, alia 
lunae, alia stellarum. aut certe illud subtilius indicatur, quod in fine
 et consummatione rerum in pristinum statum restituenda sint, omnia 
quando omnes unum corpus efficiemur, et in uirum perfectum reformabimur:
 et oratio pro nobis saluatoris implebitur: pater, da ut, quomodo ego et
 tu unum sumus, sic et isti in nobis unum sint. non ignoro in eo quod 
nunc exposui: solliciti seruare unitatem spiritus in uinculo pacis, 
spiritum a plerisque non sanctum accipi, sed affectum mentis atque 
sententiam, iuxta quam omnium credentium erat anima et cor unum. et ab 
apostolo uirgini praecipitur: ut sit sancta et corpore et spiritu: 
carnis uidelicet opere, et mentis affectu. sed et generalis explanatio 
ad specialem interpretationem trahi potest, quod seruet unitatem 
spiritus in uinculo pacis, qui non rapiatur omni uento doctrinae, neque 
in morem stulti quasi luna mutetur, nunc diabolo seruiens, nunc deo. 
habeat uero unum corpus bonorum operum, et semper carnem suam deo 
templum exhibeat. et unum spiritum: eadem semper sentiens: in una spe 
uocationis, ut nequaquam de repromissionibus ambigens, in resurrectione 
et restitutione omnium, solida mente confidat.
</p><p>"unus dominus, una fides, unum baptisma, unus deus et pater 
omnium, qui super omnes, et per omnes, et in omnibus". quomodo alia est 
fides a baptismate, deo et domino: sic baptisma dominus et deus, alia 
sunt a tribus singulis, quae pariter nominantur. hoc autem dico propter 
sabellium, qui eumdem deum patrem arbitratur et filium, confundit que 
personas, dum eamdem diuinitatem in utroque deprehendit. ecce 
manifestissime unus dominus filius, et unus deus pater uocantur. quod ad
 corinthios quoque plenius scriptum est: sed nobis unus deus pater, ex 
quo omnia, et unus dominus noster iesus christus, per quem omnia, et nos
 per ipsum. sicut enim deo patri non adimit filius ne dominus sit, cum 
dominus solus ipse dicatur: ita et filio non aufert pater ut deus sit, 
qui pater deus tantummodo nominatur. legimus et in alio loco: et scitote
 quoniam dominus ipse est deus; et alibi: dominus deus tuus, deus unus 
est. si enim, ut existimant ariani, deus pater solus est deus, eadem 
consequentia, solus erit dominus iesus christus, et nec pater erit 
dominus, nec filius deus. sed absit, ut non sit, uel in dominatione 
deitas, uel in deitate nominatio. unus est dominus, et unus est deus, 
quia patris et filii dominatio, una diuinitas est. propterea et fides 
una dicitur, quia similiter in patrem, et in filium, et in spiritum 
sanctum credimus. et baptisma unum, eodem enim modo, et in patrem et in 
filium, et in spiritum sanctum baptizamur. et ter mergimur, ut 
trinitatis unum appareat sacramentum. et non baptizamur in nominibus 
patris, et filii, et spiritus sancti, sed in uno nomine, quod 
intelligitur deus. et miror qua consequentia in uno uocabulo, eodem 
opere, et eodem sacramento, naturae diuersitatem, arius, macedonius, et 
eunomius suspicentur (concordante in impietate discordia), et creaturae 
in filio, et spiritu sancto coenosum fontem tenentes, diuersos haereseos
 riuulos duxerint. unum baptisma, et contra ualentinum facit, qui duo 
baptismata esse contendit, et contra omnes haereticos: ut sciant non 
habere se baptismata, sed in una christi ecclesia fontem esse uitalem.
potest unum baptisma et ita dici quod, licet ter baptizemur, propter 
mysterium trinitatis, tamen unum baptisma reputetur. unum quoque 
baptisma est in aqua, in spiritu, et in igne. et de quo dominus 
loquitur: baptisma habeo baptizari; et alibi: baptismate meo 
baptizabimini. diuersitas autem praepositionum in quibus dicitur: unus 
deus, et pater omnium, qui super omnes, et per omnes, et in omnibus, 
diuersam intelligentiam sapit. super omnes enim est deus pater, quia 
auctor est omnium. per omnes filius, quia cuncta transcurrit, uadit que 
per omnia. in omnibus spiritus sanctus, quia nihil absque eo est. nec 
uero putandum unum deum, et patrem omnium esse communiter, ut scilicet 
ad irrationabilia iumenta, nomen patris possit aptari; sed quomodo in se
 decem hominibus, quinque filiis, et quinque seruis, pariter diceremus: 
horum decem, unus est dominus, et unus est pater: non utique omnium 
patrem, nec dominum omnium uocaremus: sic et in eo quod ait: unus deus 
et pater omnium, aliorum pater, aliorum deus accipiendum est. tale quid 
de creaturis, et de deo etiam zeno cum suis stoicis suspicatur. quem 
secutus uirgilius ait:
</p></dd><dd><br /></dd><dd><br /></dd><dd>deum namque ire per omnes
</dd><dd>terras que tractus que maris, etc.;.
<br />et:
</dd><dd>principio caelum ac terras, campos que liquentes,
</dd><dd>lucentem que globum lunae, titania que astra,
</dd><dd>spiritus intus alit: totam que infusa per artus
</dd><dd>mens agitat molem, et magno se corpore miscet.
<br />quidam hoc quod est scriptum: super nos, et per omnes, et in 
omnibus, ad patrem, et filium, et spiritum sanctum sic aestimant esse 
referendum, ut super omnia pater sit, quia auctor est omnium: per omnes,
 filius, quia per filium creata sunt omnia: in omnibus, spiritus 
sanctus, ipse enim credentibus datur, et templum sumus spiritus sancti: 
et pater et filius habitant in nobis.
<p>"unicuique autem nostrum data est gratia secundum mensuram donationis
 christi". licet deus pater super omnia sit, et per omnes, et in 
omnibus: tamen gratia iuxta mensuram credentibus datur. non quod ad 
mensuram spiritum, et gratiam tribuat deus (magnificentiae enim eius non
 est finis, sed quod iuxta mensuram uasculorum, infundat liquorem, 
tantum muneris largiens, quantum potest ille cui donatur, accipere. nec 
enim ad mensuram dat deus spiritum: aut potest habere mensuram, quod 
aequaliter ubique diffusum est. quod ut manifestius fiat, imperfectum 
licet et non implens similitudinem, tamen per quod possit intelligi quod
 dicitur sumamus exemplum. mare certe immensum est, et capacitas eius 
deo soli nota: ex hoc si quis uelit multis hominibus secundum id quod 
gestare queunt, tradere, necesse est ut ad mensuram unicuique tribuat, 
et partes eius mensuram recipiant, cuius solidum, immensurabile est. ita
 et spiritus sanctus immensus quidem est, et nullo fine concluditur: 
tamen unicuique datur secundum quod expedit. et simul notandum, quod 
haec eadem gratia, quae nunc attributa perhibetur, secundum mensuram 
donationis christi data sit nobis.
</p><p>"propter quod dicit: ascendens in altum, captiuam duxit 
captiuitatem, dedit dona in hominibus". quia supra dixerat: unicuique 
autem nostrum data est gratia secundum mensuram donationis christi, ut 
confirmaret haec ipsa dona, quae post paululum quoque enumerat, dicens: 
et ipse dedit quosdam quidem apostolos, quosdam autem prophetas, alios 
euangelistas, alios pastores et magistros, et reliqua, a saluatore esse 
donata, testimonium de sexagesimo septimo psalmo assumpsit, ut sciamus 
illas esse manubias hominibus distributas, quas christus uictor emeruit.
 ascendens quippe in altum, captiuam duxit captiuitatem. nos qui nunc in
 christo credimus de gentibus congregati, cum essemus creatura dei, a 
diabolo capti sumus, et eius satellitibus distributi. uenit igitur 
dominus noster iesus christus secundum ezechielem, uasa se cum 
captiuitatis apportans, et operto capite, ne ab aduersariis 
cognosceretur, praedicauit his qui capti erant remissionem; et qui 
tenebantur in uinculis, solutionem et nos de catenis hostium, et de 
compedibus liberauit, sicut illam in euangelio mulierem, de qua ipse 
commemorat: hanc autem filiam abraham, quam ligauit satanas iam decem et
 octo annis, non oportuit solui de uinculo hoc in die sabbati? liberatos
 que nos, et per nouam captiuitatem de captiuitate ueteri erutos, se cum
 duxit in coelum: et his ipsis quos de inimicorum manu uictor eripuit, 
diuersa gratiarum dona largitus est. et eleganter hic posuit, dedit dona
 in hominibus, cum in psalterio scriptum sit: accepit dona in hominibus.
 uerum ibi, quia necdum factum erat, sed futurum promittebatur, 
propterea dicitur, accepisse. hic uero cum apostolus scribit, quia iam 
dederat, et in uniuerso orbe ecclesiae fundatae erant: idcirco non 
accepisse scribitur, sed dedisse. alii nunc locum ita edisserunt, quod 
ob id dominus noster iesus christus ad coelos uictor ascenderit, ut inde
 angelos caeteras que uirtutes ad custodiam ecclesiarum suarum mitteret.
et dum indignus sit locus iste terrenus, sublimium potestatum habere 
praesentiam, quodammodo illae sustinuerint captiuitatem. ideo enim 
(inquiunt) ascendit in altum, ut captiuans captiuitatem, dona hominibus 
largiretur. hoc autem totum ideo apostolus replicat, ut quia superius 
dixerat: sufferentes inuicem in charitate, solliciti seruare unitatem 
spiritus in uinculo pacis doceret in diuersis charismatibus ecclesiam 
esse concordem, et non statim schismatum et dissensionum occasionem 
dari, quia secundum mensuram donationis christi unusquisque nostrum 
accepisset dona: non eadem, sed in unum corpus, et in unum spiritum 
omnes uocatos esse, id est, ut sicut unus dominus est, et una fides, et 
unum baptisma, et unus deus pater: ita et nos in charitate idipsum 
simus, in pacis uinculo seruantes spiritus unitatem.
</p><p>"quod autem ascendit, quid est, nisi quia et descendit in 
inferiora terrae?" qui ascendisse nunc dicitur, propterea ascendit, quia
 ante descenderat. hoc enim sonat: quod autem ascendit, quid est, nisi 
quia et descendit. requirendum itaque super eo quod alibi scriptum est: 
nemo ascendit in coelum, nisi qui de coelo descendit, filius hominis, 
quomodo ascenderit ante descendens? quando enim haec loquebatur, post 
descensionem e coelis, se quondam ad coelos ascendisse monstrabat. 
necnon et illud pariter retractandum, quomodo ipsa descensio et ascensio
 sentienda sit. utrumnam secundum corpus localiter, an supra corpus 
spiritualiter, uel uerte utroque modo. inferiora autem terrae, infernus 
accipitur ad quem dominus noster saluator que descendit, ut sanctorum 
animas, quae ibi tenebantur inclusae, se cum ad coelos uictor abduceret.
 unde et post resurrectionem eius, plurima corpora iustorum in sancta 
ciuitate uisa sunt. quod autem infernus in inferiori parte terrae sit, 
et psalmista testatur, dicens: aperta est terra, et deuorauit dathan, et
 operuit super congregationem abiron. et ipsum in numerorum libro 
plenius explicatur. alio quoque loco legimus: ueniat mors super eos, et 
descendant in infernum uiuentes.
</p><p>"qui descendit, ipse est qui ascendit supra omnes coelos, ut 
impleret omnia". nunquid corporaliter omnes coelos, et uniuersas 
sublimitates, et coelorum circulos, quas philosophi sphaeras uocant, 
transiens atque transcendens, stetit in summo coeli fornice, et ut ipso 
uerbo utar, apside? an certe omnia corporalia contemnens atque 
despiciens, et aeterna contemplans, super coelos, id est, super 
inuisibilia stetisse credendus est? quod ego melius puto. descendit ergo
 in inferiora terrae, et ascendit super omnes coelos filius dei, ut non 
tantum legem prophetas que compleret, sed et alias quasdam occultas 
dispensationes, quas solus ipse nouit cum patre. neque enim scire 
possumus, quomodo et angelis, et his qui in inferno erant, sanguis 
christi profuerit, et tamen quin profuerit nescire non possumus. 
descendit quoque ad inferos, et ascendit ad coelos, ut impleret eos qui 
in illis regionibus erant, secundum id quod se capere poterant. ex quo 
sciendum, quod, antequam christus descenderet et ascenderet, uacua 
fuerint omnia, et plenitudine illius indiguerint. hic locus aduersum 
ebionem, et photinum, uel maxime facit. si enim ipse est ascendens in 
coelos, qui de coelis ante descenderat, quomodo dominus noster iesus 
christus non ante mariam est, sed post mariam? necnon et contra eos, qui
 duos filios insano errore confingunt: filium uidelicet dei, et filium 
hominis. ecce hic apertissime dicitur, quod ipse sit ascendens atque 
descendens. nec statim ista dicentes, locum alteri haeresi damus, quae 
dimidiatam christi asserit dispensationem; sed de unum et dei et hominis
 filium confitemur: ne dispensationem assumpti hominis, qua saluati 
sumus, ex parte credentes, in parte truncemus.
</p><p>"et ipse dedit quosdam quidem apostolos: quosdam autem prophetas:
 alios uero euangelistas: alios autem pastores et magistros ad 
instructionem sanctorum, in opus ministerii, in aedificationem corporis 
christi". et ex hoc loco manifestissime comprobatur, patris et filii una
 diuinitas.
siquidem hoc quod nunc christus tribuisse describitur, in prima epistola
 ad corinthios, deus pater dedisse narratur: alios enim, ait, posuit 
deus in ecclesia: primo apostolos: secundo prophetas, tertio doctores: 
deinde uirtutes, et dona sanitatum, opitulationes, gubernationes, genera
 linguarum. quod sabellius non intelligens, patrem confundit et filium, 
dum eamdem operationem esse non putat diuersorum. et simul notandum, 
quod hic apostolos, prophetas, euangelistas, pastores, et magistros 
dedisse christus: ibi uero eosdem pater posuisse memoretur. posuit 
itaque siue dedit pater et filius, primo apostolos, secundo prophetas: 
non illos qui futura uaticinentur, quales in ueteri legimus testamento: 
sed qui infideles et imperitos arguant atque diiudicent. tales quippe 
prophetas noui testamenti in alia epistola esse definit. tertio 
euangelistas, quorum speciosi pedes sunt ad annuntiandam pacem. nec uero
 putandum quod, sicut in superioribus tribus, alios dixit esse 
apostolos, alios prophetas, alios euangelistas: ita et in pastoribus et 
in magistris, officia diuersa posuerit. non enim ait: alios autem 
pastores et alios magistros, sed alios pastores et magistros: ut qui 
pastor est, esse debeat et magister: nec in ecclesiis, quamuis sanctus 
sit, pastoris sibi nomen assumere, nisi possit docere quos pascit. uel 
certe aliter, ut unus atque idem praeses ecclesiae, sit pastor et 
doctor; pastor ouium: magister hominum. homines quippe et iumenta saluos
 facies, domine. arbitror hodie quoque in ecclesiis, quemadmodum 
propheta et euangelista, pastor quoque inuenitur et doctor: ita posse et
 apostolum reperiri, in quo apostolatus signa et indicia compleantur; et
 e regione esse plurimos tam foris, quam intus, tam in ecclesia, quam in
 haeresibus, qui pseudoapostoli sint, et pseudoprophetae, et 
pseudoeuangelistae, et pseudopastores, et pseudomagistri. et de 
haeresibus quidem nulla dubitatio est quin secundum falsam fidem, falsa 
uniuersa possideant. in ecclesiis autem nonne uobis uidentur falsi esse 
pastores, qui non pascunt oues cum disciplina, sed quasi mercenarii 
nequaquam gregis salutem cogitant, quod errauit, non conuertentes, et 
quod periit, non quaerentes; sed tantummodo de ouibus lac et lanam, 
cibos uidelicet et uestimenta captantes. nec uero absque ordine in haec 
putemus apostolum subito prorupisse; uerum quia praemiserat esse deum 
super omnia et per omnia, et in omnibus, et unicuique sanctorum datam 
gratiam secundum mensuram donationis christi: nunc addit alios 
apostolos, alios prophetas, alios euangelistas, alios pastores et 
magistros esse in ecclesia distributos, qui necessarii sint ad 
perfectionem instructionem que sanctorum in opus ministerii, in 
aedificationem corporis christi: quia cum corpus domini ecclesia sit, et
 ecclesia de uiuis lapidibus construatur; hi quos supra memorauimus in 
ecclesia constitutos, id habent operis, ut secundum dispensationem et 
officia sibi credita, ecclesiam christi, id est corpus eius, aedificent.
 si quis igitur non aedificat ecclesiam christi, nec plebem sibi 
subiectam instruit (ut de subiecto populo, christi ecclesia 
construatur), iste nec apostolus, nec propheta, nec euangelista, nec 
pastor, nec magister est appellandus.
</p><p>"donec occurramus omnes in unitate fidei et agnitionis filii dei,
 in uirum perfectum, in mensuram aetatis plenitudinis christi. ut ultra 
non simus paruuli fluctuantes, et circumlati omni uento doctrinae, in 
fallacia hominum et astutia, ad circumuentionem erroris. ueritatem autem
 facientes in charitate, augeamus in ipso omnia qui est caput christus".
 quaerendum quos omnes dixerit occurrere in unitate fidei: utrumnam 
omnes homines, an omnes sanctos, an certe omnes qui rationis capaces 
sunt? uidetur autem mihi de omnibus hominibus dicere, quia multi uenti 
doctrinarum sunt: et flatu eorum fluctibus concitatis, huc atque illuc 
homines incerto cursu, et uario feruntur errore. unde omni studio 
laborandum, primum in fidei occurrere unitate: deinde in eadem unitate, 
habere agnitionem filii dei. quorum cum fuerit secura possessio, paruuli
 esse cessantes, et mensuram interioris hominis recipientes (quae 
mensura plenitudinis, mensura christi est), perfecti uiri uocabulum 
sortiemur: ita tamen ut ad consummatam aetatem plenitudinis christi, 
omnis credentium turba perueniat, et nequaquam in dogmatibus fluctuans, 
ad instar paruulorum gurgite infidelitatis feratur incerto, dum uenti 
hinc inde perflantes, haereticorum uidelicet, siue sapientium saeculi, 
diuersae compugnantes que rationes, naufragium audientibus aut inferunt,
 aut minantur: dum alii absque uoluntate fallaciae, ea tamen quae falsa 
sunt, praedicant: alii uero omni calliditate erroris laqueos 
componentes, nos decipere et uincere festinant. cum autem occurrerint 
atque peruenerint sancti in mensuram supradicti uiri, tunc intelligentes
 charitatem christi, augebunt in eo omnia quae acceperant semina 
ueritatis, habentes corporis ecclesiae caput dominum iesum. quia uero 
ait: ut ultra non simus paruuli fluctuantes, et reliqua, se quoque 
fluctuantem et paruulum esse contestans, retractandum uidetur, utrumne 
haec secundum humilitatem locutus sit: an certe ex parte uidens, et ex 
parte cognoscens, intellexerit quantum a perfecta absit scientia, et in 
uera conscientiae suae uerba proruperit. si quis igitur uult eum haec 
secundum humilitatem locutum, illo utetur exemplo: quando eram paruulus,
 loquebar ut paruulus, cogitabam ut paruulus, sapiebam ut paruulus. 
quando uero factus sum uir, euacuaui ea quae erant paruuli. alius uero 
ad ista respondeat, comparatione multorum, in aetatem perfecti uiri 
apostolum peruenisse: ad ea uero quae reposita sanctis sunt, adhuc 
paruulum nuncupari. siquidem omnes apostolos qui in christo credant, 
paruulos propheta commemorat, dicens: ecce ego et paruuli quos dedit 
mihi deus. post haec attentius disserendum, ne forte uere iuxta 
humilitatem, non solum paruulum apostolus se esse dixerit, sed 
fluctuantem, et omni doctrinarum flatu in diuersa raptatum, in fallacia 
hominum, in nequitia, ad circumuentionem erroris. qui autem uult haec 
eum non de humilitate, sed de conscientia protulisse, dicit: paulus 
apostolus, homo erat acuti et acris ingenii, et qui ad primos quosque 
disputantium conatus, sagaci mente quae erant inferendo, praenosceret.
uidebat igitur saepe ex utraque parte sic dici, et tam uerisimilia in 
rebus contrariis asseri, ut ambigere facerent audientem: idcirco ut 
homo, et adhuc in fragili corpusculo constitutus, circumferebatur quidem
 omni uento doctrinae, sed non elidebatur in saxa, nec nauis eius 
gurgitibus implebatur: stabat quippe in puppi gubernaculum tenens, et 
spumantes haereseos fluctus, fidei securitate frangebat. non tamen 
intrepidus et securus, nec quietus et placidus, prospiciebat uentos hinc
 inde perflantes, et sollicita aure captabat, uincebat que contraria: 
sed non erat illi secura uictoria. quia igitur aduersariorum uerba, 
atque rationes, quibus ueritatem euertere nitebantur, uidebat non facile
 posse superari, et omni calliditate plenas, dialecticae quoque, imo 
diaboli arte contextas, sperabat dei auxilium, ut omnem deliberationem 
de mente sua propelleret, et certae atque defixae absque ulla molestia 
crederet ueritati, et augeret eam in dilectione christi: quem sciebat et
 sui et totius ecclesiae corporis caput. sciendum quod hic locus in 
graeco manifestior sit, dum autem in latinum e uerbo transfertur ad 
uerbum, sensus sermonibus inuoluti, obscurum fecere quod dicitur.
</p><p>"ex quo totum corpus compactum, et conglutinatum per omnem 
iuncturam subministrationis secundum operationem in mensuram 
uniuscuiusque membri augmentum corporis facit in aedificationem sui in 
charitate". in fine rerum, cum deum facie uidere coeperimus ad faciem, 
et in mensuram peruenerimus aetatis plenitudinis christi, (de cuius 
plenitudine nunc omnes accepimus ita ut christus non ex parte sit, sed 
totus in nobis: et relictis initiis paruulorum, creuerimus in eum uirum,
 de quo propheta dicit: ecce uir, oriens nomen illi. et ioannes baptista
 commemorat: post me uenit uir qui ante me factus est, quoniam ante me 
erat), tunc in occursu unius fidei, et unius agnitionis filii dei, quem 
nunc pro uarietate mentium, non una nec eadem fide et agnitione 
cognoscimus, totum corpus, quod prius dissipatum fuerat, et in diuersa 
laceratum, in suam compagem iuncturam que redigetur ita ut una 
subministratio eadem que operatio, et unius aetatis consummata 
perfectio, totum crescere faciat corpus aequaliter, et omnia membra 
iuxta mensuram suam incrementum aetatis accipiant. haec autem tota 
aedificatio, per quam ecclesiae per partes corpus augetur, mutua in se 
charitate complebitur. totas rationabiles creaturas sub unius 
rationabilis animalis intelligamus exemplo, et quodcunque de huius 
membris dixerimus et partibus, hoc sciamus esse referendum ad 
unamquamque rationabilem creaturam. putemus hoc animal ita per artus, 
uenas, carnes que laceratum, ut nec os ossi haereat, nec neruus iungatur
 ad neruum: separatim oculi iaceant, seorsum nares, manus alium locum 
teneant, alio proiecti sint pedes, et reliqua membra in hunc modum inter
 se dispersa sint, et diuisa. finge aliquem uenire tantae scientiae 
medicum, qui iuxta fabulas ethnicorum, aesculapium possit imitari, et in
 nouam figuram nouum que nomen, uirbium suscitare: hic necesse habebit 
unumquodque membrum suo loco restituere, et compagem copulare compagi, 
et quodam glutino partibus restitutis, unum corpus efficere. huc usque 
nobis una similitudo processerit; nunc in eamdem similitudinem ad id 
quod intelligi uolumus, aliud trahatur exemplum. paruulus crescat, et 
occulto aeuo, in perfectam adolescat aetatem: suum manus augmentum 
habebit, sua pedes sentient incrementa: uenter dum nescimus, impletur: 
humeri, dum falluntur oculi, dilatantur: et omnia membra per partes 
iuxta mensuram suam sic crescunt ut tamen non sibi, sed corpori 
uideantur augeri. ita igitur et in restitutione omnium, quando corpus 
totius ecclesiae nunc dispersum atque laceratum, uerus medicus christus 
iesus sanaturus aduenerit, unusquisque secundum mensuram fidei, et 
agnitionis filii dei (quem ideo agnoscere dicitur, quia prius nouerat, 
et postea nosse desiuit) suum recipiet locum, et incipiet id esse quod 
fuerat: ita tamen ut non iuxta aliam haeresim, omnes in una aetate sint 
positi, id est, omnes in angelos reformentur: sed unumquodque membrum 
iuxta mensuram et officium suum perfectum sit: uerbi gratia, ut angelus 
refuga id esse incipiat quod creatus est: et homo, qui de paradiso 
fuerat eiectus, ad culturam iterum paradisi restituatur. ista autem 
uniuersa sic fient, ut inuicem inter se charitate iungantur: et dum 
congaudet membrum membro, et in alterius prouectione laetatur, christi 
corpus, ecclesia primitiuorum habitet in coelesti ierusalem, quam in 
alio loco apostolus matrem sanctorum uocat. idcirco (ut supra diximus) 
haec apud nos obscuriora sunt, quia metaphorik�s~g dicuntur in graeco. 
et omnis metaphora, si de alia in aliam linguam transferatur ad uerbum, 
quibusdam quasi sentibus, orationis sensus et germina suffocantur.
</p><p>"hoc ergo dico, et contestor in domino, ut non amplius ambuletis,
 sicut et gentes ambulant, in uanitate sensus sui, obscurati mente, 
abalienati a uia dei propter ignorantiam, quae est in illis, propter 
caecitatem cordis eorum. qui desperantes, semetipsos tradiderunt 
impudicitiae in operatione immunditiae omnis in auaritia". hoc ergo, 
ait, dico uobis, o ephesii, uos que contestor, ut quia occursuri estis 
in mensuram aetatis plenitudinis christi, non ambuletis sicut ambulant 
gentes, quae idolis seruientes, et sensu et mente abutuntur in praua. 
quae cum ideo acceperint animam et intellectum, ut cognoscerent deum, 
abalienati sunt a uia eius (quam aliam absque christo non nouimus) et in
 sui cordis ambulant caecitate. atque utinam peccasse sufficeret, et uel
 sero agerent poenitudinem, damnarent que uitia in quibus iugiter 
inhiarunt! esset remedium resipiscere post errorem. nunc uero 
desperantes, et se in ritum irrationabilium bestiarum, coeno uoragini 
que mergentes, tradiderunt impudicitiae atque luxuriae, operantes 
quidquid corpus uoluit, mens desiderauit, libido suggessit. et cum nihil
 omnino praetermiserint quod immundum sit, hoc totum fecere in auaritia,
 dum nunquam luxuriando satiantur, nec eorum terminum habet uoluptas. 
aut certe ultra concessam uiri ad feminam coniunctionem, ad maiora 
conscendunt, masculi in masculos turpitudinem operantes, et mercedem 
erroris sui in semetipsis recipientes. uanitas sensus, et mentis 
obscuritas, bifariam diuiditur, in saeculi huius negotia, et in 
sapientiam saecularem quando aut in his quae mundi huius sunt, et cito 
transeunt, detinemur, aut non profutura cognoscimus. nonne uobis uidetur
 in uanitate sensus et obscuritate mentis ingredi, qui diebus ac 
noctibus in dialectica arte torquetur: qui physicus perscrutator oculos 
trans coelum leuat, et ultra profundum terrarum et abyssi quoddam inane 
demergit, qui iambum struit, qui tantam metrorum siluam in suo studiosus
 corde distinguit et congerit: et (ut alteram partem transeam) qui 
diuitias per fas et nefas quaerit: qui adulatur regibus, haereditates 
captat alienas, et opes congregat, quas in momento cui sit relicturus, 
ignorat? quod autem ait, qui desperantes semetipsos, id est, 
ap�lg�kotes~g heautous~g, multo aliud in graeco significat quam in 
latino: desperantes quippe ap�lg�kotes~g nominantur; ap�lg�kotes~g autem
 hi sunt, qui postquam peccauerint, non dolent: qui nequaquam sentientes
 ruinam suam, feruntur in pronum, et tanquam bestiae ferrum uidentes, in
 mortem ruunt. pone mihi duos in uno uitio deprehensos: alterum qui 
intelligat, plangat que quod fecit: alterum qui delectetur in scelere, 
et non solum non doleat, uerum etiam glorietur, et putet se quamdam 
turpitudinum palmam et uictoriam consecutum: nonne tibi uidetur ille 
dolere, et hic penitus non dolere? exprimamus, si possimus, uerbum de 
uerbo, et dicamus ap�lg�kotes~g, indolentes, siue indolorios.
nam et quidam philosophorum ap�lg�sian~g, id est, indoloriam 
praedicauit. hi qui naturas uarias introducunt, sciant propterea gentes 
in uanitate sensus obscuratis mentibus ambulare, quia ignorantiae se et 
caecitati dederint. nemo enim imperitus appellatur et caecus, nisi is 
qui cognoscere potest et uidere. nec dicimus caecum esse lapidem, et 
brutum animal ignorare: quia non ab eo quaeritur, nec eius naturae est, 
ut cognoscat et uideat. sin autem in natura gentium fuit, ut dei uitam 
intelligerent et uiderent: non choicorum et spiritualium natura uaria, 
sed uoluntas. dixeramus supra operationem immunditiae omnis in auaritia,
 non ad auaritiam, ut sonat simpliciter, pertinere, sed ad libidinem 
atque luxuriam. debemus hunc sensum alterius loci testimonio comprobare.
 in prima ad thessalonicenses epistola scribitur: haec est enim uoluntas
 dei, sanctificatio uestra, ut abstineatis uos a fornicatione: ut sciat 
unusquisque uestrum suum uas possidere in sanctificatione et honore, non
 in libidine desiderii, sicut et gentes, quae non nouerunt deum: ut ne 
quis supergrediatur, et circumscribat in negotio fratrem suum: quoniam 
uindex est dominus de his omnibus, sicut et praediximus uobis, et 
testificati sumus. non enim uocauit nos deus in immunditia, sed in 
sanctificatione. diligenter obserua, quia ad castitatem nos prouocans, 
et uolens uxoribus tantum esse contentos, dixerit: ne quis 
supergrediatur, et circumscribat in negotio fratrem suum, id est, ne 
suam coniugem derelinquens, alterius polluere quaerat uxorem. ubi nos 
habemus, et circumscribat in negotio fratrem suum, in graeco legitur, 
kai~g pleonektein~g en~g t�i~g pragmati~g ton~g adelphon~g autou~g. 
pleonexia~g autem auaritia nuncupatur, quam nos possumus, uim uerbi 
transferentes, sic in praesenti loco exprimere: ut ne quis 
supergrediatur, et auarus fraudet in negotio fratrem suum. quae enim 
consequentia est, uel in illo capitulo quod nunc ad exemplum uocauimus, 
uel in hoc quod principaliter ad ephesios conamur exponere, inter 
impudicitiam et immunditiam, castitatem quoque et affectum coniugalem, 
extraordinarie repente auaritiam dominari? non uobis molestum sit, si 
diu in obscurioribus immoremur: causati enim in principio sumus, inter 
omnes pauli epistolas, hanc uel maxime et uerbis, et sensibus inuolutam.
</p><p>"uos autem non ita didicistis christum, si tamen illum audistis 
et in illo docti estis". si omnes qui christum audire uidentur, 
audirent, nunquam ad ephesios, et certe illos quibus sacramenta christi 
reuelarat, apostolus diceret: si tamen illum audistis. discere autem 
christum, idipsum est, quod nosse uirtutem: et audire illum, non differt
 ab eo si diceret, audire sapientiam, iustitiam, fortitudinem, 
temperantiam, et caetera quibus christus uocatur. si quis ergo christum 
audiuit et didicit, non ambulabit in uanitate sensus sui: nec obscuratus
 mente gradietur: neque erit abalienatus a uita dei: habebit etiam 
scientiam, ignoratione discussa, et immisso tenebris lumine, omnis de 
oculis cordis eius caecitas auferetur. quod cum habuerit, non se tradet 
impudicitiae: nec operabitur omnem immunditiam in auaritia, concessos 
fines praetergrediens nuptiarum. si autem aliquando contigerit ut aliqua
 passione superetur, dolebit super uulnere suo, et conscientiae tormenta
 patietur: quia liberam frontem, et puritatem immaculatae mentis 
amiserit. discamus igitur christum, et audiamus illum; si quis est qui 
potest dicere: an experimentum quaeritis eius qui in me loquitur 
christus? curramus ad eum diebus ac noctibus, ad os eius et ad eloquium 
pendeamus. christus nobis loquitur: spiritus sancti sunt uerba quae 
promit. statuit enim deus in ecclesia primum apostolos, secundo 
prophetas, tertio doctores. sed nec illud est desperandum, quod 
aliquando ipse in mentibus nostris christus loquatur, et per semetipsum 
nos doceat, et organum oris non quaerat alieni: tantum non simus subditi
 peccato; nec corpus nostrum delicta possideant, et ingredietur in illud
 sapientia.
</p><p>"sicut est ueritas in iesu". uocabulum, iesus, interdum eum 
hominem significat, qui a deo uerbo est assumptus ex uirgine, iuxta 
illud: uocabis nomen eius iesus: ipse enim saluabit populum a peccatis 
eius. et alibi: iesus ergo fatigatus de uia, et reliqua. interdum uero 
deum uerbum: nobis enim unus dominus iesus christus per quem omnia. si 
quando ergo dicit iesus: ego sum uia et ueritas, iuxta id dicit quod 
filius dei est.
cum autem scribit paulus: sicut est ueritas in iesu, de templo corporis 
loquitur, in quo habitat uerbum deus. uerbum enim caro factum est, et 
habitauit in nobis. nisi forte utrumque de deo uerbo intelligendum, quod
 quomodo habitet in eo uita, et ipse sit uita: sicut enim habet pater 
uitam in semetipso: ita et filio dedit habere uitam in semetipso. sic et
 ueritas dicatur filius, et ipsa in eo habitare monstretur. haec autem 
dicimus, non iesum a christo separantes, nec rursum deum uerbum ab eo 
quem assumpsit, hominem alterum esse dicentes; sed secundum 
intelligentias effectuum uel locorum, illum quem unum esse credimus 
filium hominis et filium dei, et ante uirginem, et post uirginem alium 
atque alium nuncupantes. potest autem et aliter intelligi. sicut et 
ueritas in iesu. in nullo patriarcharum, in nullo prophetarum, in nullo 
apostolorum ueritas fuit, nisi in solo iesu. alii enim ex parte 
cognoscebant, et ex parte prophetabant, et per speculum in aenigmate 
uidebant. in solo iesu ueritas dei apparuit, quae loquitur confidenter: 
ego sum ueritas: quae credentibus in se iuxta analogiam fidei tribuit 
libertatem. qui enim cognoscit ueritatem, a ueritate libertate donatur. 
et ipsa ueritas propterea formam serui assumpsit, et humiliauit se, 
facta obediens patri usque ad mortem, ut seruum redderet liberum. ubi 
enim spiritus dei est, ibi libertas. si uolumus formam liberi in iesu, 
faciem que cognoscere ueritatis, ascendamus cum eo in montem, uideamus 
eum transfiguratum: ubi et uestimenta eius, id est, scripturae quae de 
eo annuntiant, immutantur, et moyses quoque et elias, id est, lex et 
prophetae uidentur in gloria. quandiu dominus formam serui non mutat, 
nec ascendit in montem, lex in sordibus, prophetae in squalore 
uersantur. cum ille ad superiora conscenderit, et uestimenta sua 
uoluerit immutare, intellectus que de seruo fuerit clarus et liber, tunc
 moysi quoque et eliae, et facies, et uestimenta mutantur.
</p><p>"deponere uos secundum priorem conuersationem ueterem hominem, 
qui corrumpitur iuxta desideria erroris". quia uideretur iuxta ordinem, 
textum que sermonis scatere sententia, sic legendum est: uos autem non 
ita didicistis christum (si tamen illum audistis, et in illo docti 
estis) deponere uos secundum priorem conuersationem ueterem hominem, qui
 corrumpitur iuxta desideria erroris: sicut est ueritas in iesu: ut sit 
sensus: quomodo est ueritas in iesu, sic erit et in uobis qui didicistis
 christum, et audistis illum, et docti estis deponere secundum priorem 
conuersationem ueterem hominem, qui corrumpitur iuxta desideria erroris.
 ueterem autem hominem, quem praecipit deponendum, inueteratum a malitia
 arbitror appellari. iste enim secundum priorem conuersationem et 
desideria erroris, semper errans, et in opere corruptionis helluans, 
corrumpitur atque uiolatur. et quia in desideriis indesinenter uersatur 
erroris, et nunquam cessat a uitio, nequaquam corruptus dicitur, sed 
corrumpi: quod per singulos dies, horas, puncta atque momenta 
corrumpitur, intercipitur, uiolatur. sermo uero dei qui ideo interficit,
 ut uiuificet mortuum, et uiuificatus dominum requirat, quem ante 
interitum nesciebat, non corrumpit, sed interficit ueterem hominem: ego 
enim occido, ait, et ego uiuifico; et: cum interficeret illos, tunc 
quaerebant eum. nec putemus hoc quod nunc ait: qui corrumpitur secundum 
desideria erroris, illi esse contrarium quod in alio loco scriptum est: 
et si exterior noster homo corrumpitur: sed is qui interior est, 
renouatur de die in diem quia corruptio exterioris hominis, interioris 
hominis renouatio est; et contra, interioris hominis corruptio, 
exterioris est restauratio. aestimet aliquis simpliciter paulum loqui: 
si quis templum dei corrumpit, corrumpet illum deus: templum enim dei 
sanctum est, quod estis uos. sed forte et ibi alibi latitat, quod apud 
nos uidetur absconditum. si templum dei non sumus, secundum id quod 
scribitur: templum enim dei sanctum est, quod estis uos: et alius est 
qui corrumpit templum dei, aliud quod corrumpitur, quaerendum quis sit 
ille qui templum corrumpat dei. si inueneris hostes ierusalem, 
corrumpentes atque uiolantes templum ex lapidibus exstructum, uidebis 
pariter omnem corrumpentem et uiolantem templum dei, quem corrumpet et 
uiolabit deus, ulciscens corruptionem templi sui. uerumtamen et templum 
quod se praebuit (uiuens quidem est atque sensibile) insidiis 
corrumpentis, luet poenas, per hoc ipsum quod corruptum atque uiolatum, 
spiritum incorruptionis amisit.
</p><p>"renouamini autem spiritu sensus uestri: et induite nouum 
hominem, qui secundum deum creatus est, in iustitia et sanctitate 
ueritatis". nec in sensu renouamur absque spiritu, nec in spiritu absque
 sensu; sed renouamur coniuncte in spiritu sensus nostri: ut quomodo 
psallimus spiritu, psallimus et sensu, oramus spiritu, oramus et sensu: 
sic in spiritu sensus nostri renouemur: ut cum sensus mundus fuerit 
atque purgatus, et ab omni macula sordidae concretionis alienus: tunc ei
 iungatur et spiritus, et ita quodam inter se unitatis glutino 
copulentur, ut nequaquam simplex spiritus, sed spiritus sensus esse 
dicatur.
cum autem renouati fuerimus in spiritu, qui nostri sensus est spiritus; 
tunc induemur nouum hominem, qui secundum deum creatus est. quod quidem 
aliis uerbis idipsum puto esse, quod in alio loco dicitur: induite uos 
christum iesum. iste quippe est nouus homo, quo uniuersi credentes 
debemus indui atque uestiri. quid enim in homine qui a saluatore nostro 
assumptus est, non nouum fuit? conceptus, natiuitas, partus, infantia, 
doctrina, uita, uirtutes: et ad extremum, crux et passio, exspoliantis 
in ea principatus, et contrarias fortitudines ostentui habentis: 
resurrectio quoque et ascensus ad coelum. hic ergo uere creatus est in 
iustitia et sanctitate ueritatis: quia deus uerus, dei ueri filius fuit,
 et tota in illo religio atque iustitia dei ueritate completa est. qui 
igitur conuersationem illius imitari potest, et uniuersas in se 
exprimere uirtutes, et sit mansuetus, sicut fuit ille mansuetus et 
humilis corde, et ponat animam suam pro amicis, ut ille posuit pro 
ouibus suis: uerberatus non respondeat: maledictus non remaledicat, sed 
uincat in humilitate superbiam: iste indutus est nouum hominem, et 
dicere cum apostolo potest: uiuo autem iam non ego, uiuit uero in me 
christus; et: imitatores mei estote, sicut et ego christi. potest quoque
 uerba ioannis assumere: qui dicit se in christo credere, debet sicut 
ille ambulauit, et ipse ambulare. quod autem ait: qui secundum deum 
creatus est, non idipsum sonat in latino sermone quod graeco. creatio 
quippe apud nos, generatio, uel natiuitas dicitur: apud graecos uero sub
 nomine creationis, uerbum facturae et conditionis accipitur. et quod 
apud nos conditio, hoc apud graecos creatio sonat. unde et haeresis 
natiuitatem christi calumnians, salomonis usurpat exemplum: dominus 
creauit me initium uiarum suarum. considerandum igitur, quia creatio 
atque conditio nunquam nisi in magnis operibus nominentur. uerbi causa, 
mundus creatus est: urbs condita est: domus uero, quamuis magna sit, 
aedificata potius dicitur, quam condita, uel creata. in magnis enim 
operibus atque facturis, uerbum creationis assumitur. ex quo 
animaduertendum istum nouum hominem, qui iuxta deum in christo creatus 
est, magnum dei opus esse, et eminere ultra caeteras creaturas: cum sic 
conditus esse dicatur, ut mundus, et initium uiarum dei, et in exordio 
elementorum omnium sit creatus.
</p><p>"propter quod deponentes mendacium, loquimini ueritatem 
unusquisque cum proximo suo: quoniam sumus alterutrum membra". non 
simpliciter, ut quidam putant, nec moraliter apostolus praecepit, 
mendacio derelicto, cum proximis ueritatem loquendam. alioqui si tantum 
cum proximis loquimur ueritatem, quicunque non fuerit proximus, debet 
audire mendacium. quod quidem et in lege praeceptum est: non adulterabis
 uxorem proximi tui. si proximus tantum propinquus uel amicus accipitur,
 adulteria in alienos iure permittit; sed proximum uocat omnem hominem, 
qui ex eodem nobis cum parente generatus est. quod quidem et parabola 
illa significat, de ierusalem iericho hominis descendentis, qui incidit 
in latrones: et sacerdote et leuita praetereuntibus, a samaritano 
curatus est, et ad stabularium reuectus. affirmat autem post haec 
dominus eum esse proximum, qui illi misericordiam fecerit, uolens 
ostendere omnes homines, omnibus esse proximos. et hoc quidem sic 
intellectum aedificat audientes. caeterum id quod sequitur: quoniam 
sumus alterutrum membra, magis uidetur mihi significare mysterium, et de
 his dicere, qui nobis fide et uirtute sunt proximi. membra quippe 
alterutrum non sunt, nisi fideles fidelium, et christiani christianorum,
 et perfecti, eorum qui sunt plenae, consummatae que uirtutis. propter 
quod paulus ipse perfectus, in epistola alia loquebatur: sapientiam 
autem loquimur inter perfectos. ergo hoc iubet, ut unusquisque mystica 
quaeque atque secreta, et ea quae dei ueritate sunt plena, loquatur cum 
proximo suo, et dies diei eructet uerbum, et nox nocti indicet 
scientiam, hoc est, clara quaeque et lucentia his indicet, qui merentur 
audire: uos estis lumen mundi. porro tenebrosa et inuoluta, et omni 
sacramentorum nocte uelata, his referat, qui et ipsi nox, tenebrae, uel 
caligo sunt, de quibus dicitur: et caligo sub pedibus eius, haud dubium 
quin dei. nam et in monte sina moyses ingreditur in turbinem et 
caliginem, ubi erat deus, et de ipso deo scriptum est: posuit tenebras 
latibulum suum.
loquatur itaque ueritatem atque mysterium unusquisque cum proximo suo, 
et non det sanctum canibus, neque mittat margaritas suas ante porcos; 
sed quicunque oleum habuerint ueritatis, illos in thalamum sponsi et 
penum regis inducat. porro quod ait: loquimini ueritatem unusquisque cum
 proximo suo, sciamus de zacharia propheta sumptum.
</p><p>"irascimini, et nolite peccare". de quarto psalmo hoc usurpatum, 
nulli dubium est, et uidetur illi esse contrarium quod alibi dicitur: 
nunc autem deponite et uos omnes iram, et indignationem, et malitiam, et
 blasphemiam, et turpem sermonem ex ore uestro. sed et simpliciter 
intellectum nocet, dum putantur irae frena laxata. duplex autem non 
solum apud nos, uerum etiam apud philosophos irae nomen accipitur. uel 
cum iniuria lacessiti, naturalibus stimulis concitamur; uel cum, 
requiescente impetu, et furore restincto, potest mens habere iudicium, 
et nihilominus super eo qui putatur laesisse, desiderat ultionem. 
arbitror itaque de priori nunc dictum, et nobis quasi hominibus esse 
concessum, ut ad indignae alicuius rei faciem moueamur, tranquillitatem 
que mentis, uelut lenis quaedam aura conturbet: nequaquam tamen in 
tumentes gurgites furoris impetu subleuemur. firmianus noster librum de 
ira dei docto pariter et eloquenti sermone conscripsit, quem qui 
legerit, puto ei ad irae intellectum satis abunde que posse sufficere.
</p><p>"sol non occidat super iracundiam uestram". si simpliciter hunc 
solem intelligimus, qui oculis carnis aspicitur, peccamus, quando 
irascimur, et occidente sole, iracundia perseuerat. non peccamus autem, 
quando (uerbi gratia) a prima hora usque ad undecimam irascentes, 
facimus quod indignatio, furor, ira suggesserint. quo sensu nihil mihi 
uidetur absurdius, quasi non queat quispiam ab ortu solis usque ad 
occasum in tanta scelera debacchari, quanta tota uita sua non possit 
lacrymis expiare, aut non magis ira locum in die habeat, cum utique nox 
requies sit furoris, et succedente somno, etiam si irascimur, in diem 
iracundiam differamus. quia igitur uerus sol, sicut occidit super malos 
prophetas, iuxta illud quod scriptum est: occidit sol super prophetas 
uestros meridie: ita etiam super omnes occidit peccatores, nequaquam eis
 ortus sui lumen indulgens: praecipit nunc apostolus, ne talia faciamus 
furore superati, per quae nobis sol occidat, et principale cordis 
tenebris inuoluatur. quidam putant sic accipiendum hoc esse simpliciter,
 quomodo et illud quarti psalmi, unde idipsum sumptum uidetur: quae 
dicitis in cordibus uestris, et in cubilibus uestris compungimini, id 
est, quaecunque in die, uel opere, uel sermone, uel cogitatione 
peccatis, haec succedente poenitentia purgate per noctem: et ira sit 
breuis, nec in diem crastinum differatur.
</p><p>"neque locum detis diabolo". diabolus graecum uerbum est, quod 
latine dicitur criminator: lingua uero hebraea satan appellatur, id est 
aduersarius, siue contrarius, et ab apostolo belial, hoc est, absque 
iugo quod de collo suo dei abiecerit seruitutem: quem aquila apostatam 
transtulit. et sciendum ubicunque in ueteri lege filii pestilentiae 
scribantur, sicut ibi: filii autem heli, filii pestilentiae, ibi in 
hebraicis uoluminibus belial, hoc est, diabolum pro pestilentia 
nominari: licet plurimi pro belial corrupte in apostolo beliar legant. 
nolite itaque, ait, dare locum diabolo, qui, tanquam leo rugiens, 
quaerit aditum per quem possit irrumpere. quomodo enim pater et filius 
stant ante ostium, et pulsant, ut introeant, et coenent cum eo qui se 
receperit: ita et aduersarius semper in nos est paratus irrumpere, et 
cum locum dederimus, ingreditur. solet autem, antequam ueniat, quaedam 
iacula praemittere, et praecursorem aduentus sui facere cogitationem: 
hanc si nos in corde nostro susceptam nutrierimus intrinsecus, et 
crescere fecerimus, cum in nobis prolem suam auctam uiderit, et ipse 
audebit intrare. denique in iudae iscarioth cor primam iecit sagittam, 
ut traderet saluatorem, quam si exceptam ille miserabilis non fouisset, 
nunquam post intinctum panem in paropside, intrasset in illum satanas. 
simul que et hoc diligenter attendite, quod non inuenerit diabolus locum
 introeundi in iudam, cuius pectus iam ante percusserat, nisi in 
conuiuio saluatoris: quia tunc uel maxime in potestatem ei damur, quando
 nec humanitate, nec clementia, nec mansuetudine eius uincimur, quem 
odimus indigne. huic quod nunc praecepit, neque locum detis diabolo, 
illud de ecclesiastico comparatur: si spiritus potestatem habentis 
ascenderit super te, locum tuum ne dederis ei. ille superbus et 
temerarius uult ascendere, uult subire: sed etiam si te oppressum 
putauerit, et se extulerit, tu ne dederis locum. potestas quippe 
diaboli, non in temeritate illius atque iactantia, sed in tua est 
uoluntate.
</p><p>"qui furabatur, iam non furetur: magis autem laboret, operando 
manibus suis quod bonum est: ut habeat communicare ei qui indiget". quia
 hi qui in uitae istius negotiis conuersantur, propter alimenta et usus 
necessarios coguntur aliqua uel emere, uel uendere, et lucra de 
negotiatione sectari: et difficile est etiam eos qui a caeteris 
passionibus liberati sunt, fornicatione uidelicet, idololatria, 
adulterio et homicidio, hoc uitio non teneri. propterea nunc ephesios 
monet, ne sub occasione emolumenti, furti crimen incurrant. furtum 
nominans, omne quod alterius damno quaeritur.
iustum autem esse, ut manibus suis unusquisque operans, et uictum labore
 conquirens, impertiat non habentibus. neque uero ait: magis autem 
laboret, operando manibus suis quod bonum est, ut non indigeat, et 
habeat uictum, et nulli molestiam exhibeat: sed, laboret, inquit, 
manibus suis quod bonum est, ut habeat unde communicet indigentibus. qui
 igitur ad hoc tantum laborat, ipse ut non egeat, et a caeteris 
contrahit manum, quamuis applaudat sibi, tamen apostoli praeceptum non 
fecit. potest autem et altius intelligi: qui furabatur, iam non furetur,
 et reliqua: propter illud quod scriptum est de pseudoprophetis: qui 
furantur sermones unusquisque a proximo suo. et in euangelio: omnes qui 
uenerunt ante me, fures fuerunt et latrones. et ad romanos: qui 
praedicas non furandum, furaris: quod furta prohibeamur facere 
spiritualia. neque enim hoc quod sequitur: magis autem laboret, operando
 manibus suis quod bonum est, ad uitae huius necessaria digne referri 
potest: ut bonum dicatur quodcunque periturum est, et ad mammonam 
iniquitatis pertinet. quamuis enim iustus labor opes habeat absque 
tergiuersatione quaesitas, satis habebit si non dicantur malum; caeterum
 bonum non ualent appellari. igitur bonum operatur, qui declinat a malo,
 et facit bonum, et operatur in agro animae suae, ut spiritualibus 
panibus impleatur, et possit commodare esurienti, et necessitatem 
sustinenti, dans in tempore cibaria conseruis suis: si autem talis est 
qui operatur bonum, ergo et is qui furatur, consequenter uerba furatur 
et dogmata, de furto uiuens, de furto sibi ceruicalia consuens, et 
scripturarum pannos hinc inde colligens, ut possit tunicam facere 
conscissam, quae deorsum est, non desursum. tunica enim ecclesiae, hoc 
est corpus christi, desuper contexta est, et nulla ex parte consutilis, 
quae ne ab inimicis quidem scindi potest.
</p><p>"omnis sermo malus de ore uestro non procedat. sed si quis bonus,
 ad aedificationem opportunitatis, ut det gratiam audientibus". bonus 
sermo est ad aedificationem opportunitatis, dans gratiam audientibus, 
qui docet uirtutes sequendas, uitia fugienda; malus qui ad peccata 
prouocat, et pronos magis incitat ad ruinam. pro eo autem quod nos 
posuimus ad aedificationem opportunitatis, hoc est quod dicitur graece 
t�s~g chreias~g, in latinis codicibus propter euphoniam mutauit 
interpres, et posuit ad aedificationem fidei. quotiescunque ex sermone 
nostro aliquis proficit, et iuxta opportunitatem loci, temporis et 
personae aedificat audientes, bonus de ore nostro sermo processit. 
quoties uero loquimur, aut non in tempore, aut importuno loco, aut non 
ut conuenit audientibus, toties sermo malus procedit de ore nostro, ad 
destructionem eorum qui audiunt. consideremus itaque quid loquamur, quia
 pro omni otioso uerbo reddituri sumus rationem in die iudicii. et etiam
 si non laedamus, non tamen aedificemus, mali uerbi nobis luenda sit 
poena.
</p><p>"et nolite contristare spiritum sanctum dei, in quo signati estis
 in die redemptionis". moeror sancti spiritus sic intelligendus, quomodo
 ira dei et somnus, et caeterae in humanam similitudinem passiones: non 
quo contristetur spiritus, et ullam perturbationem diuinitus sentiat; 
sed quo ex uerbis nostris dei discamus affectus, quod moereat 
quotiescunque peccamus, et defleat peccatores. nam et saluator in 
corpore constitutus, fleuit ierusalem, et omne hominum genus in propheta
 deplorat, dicens: heu mihi, anima, quia periit reuertens a terra. et 
qui corrigat, inter homines non est: omnes in sanguine iudicantur. et in
 ezechiele opera quondam sanctae ciuitatis enumerans, ait: in omnibus 
istis contristabas me. signati autem sumus spiritu dei sancto, ut et 
spiritus noster et anima imprimantur signaculo dei, et illam recipiamus 
imaginem et similitudinem ad quam in exordio conditi sumus. hoc 
signaculum sancti spiritus, iuxta eloquium saluatoris, deo imprimente, 
signatur. hunc enim, ait, signauit pater deus. signatur ergo a patre, 
spiritu sancto, omnis qui ex eo quod credidit deo, signauit, quia uerus 
est deus. qui idcirco signatur, ut seruet signaculum et ostendat illud 
in die redemptionis, purum atque sincerum, et nulla ex parte mutilatum, 
et ob id numerari cum his ualeat qui redempti sunt. satis abunde que, o 
paula et eustochium, de argumento epistolae pauli ad ephesios, in primi 
libri praefatione disserui: et sparsim ubicunque occasio data est, licet
 breuiter, ostendi quod beatus apostolus ad nullam ecclesiarum tam 
mystice scripserit et abscondita saeculis reuelauerit sacramenta. nunc 
ergo quoniam orationum uestrarum et sanctae marcellae fultus auxilio, 
tertium, id est extremum, in eamdem epistolam dicto librum, iustum mihi 
uidetur, ut nominis quoque ipsius etymologiam cum sensu quem supra 
exposui, congruere doceam.
iustum autem esse, ut manibus suis unusquisque operans, et uictum labore
 conquirens, impertiat non habentibus. neque uero ait: magis autem 
laboret, operando manibus suis quod bonum est, ut non indigeat, et 
habeat uictum, et nulli molestiam exhibeat: sed, laboret, inquit, 
manibus suis quod bonum est, ut habeat unde communicet indigentibus. qui
 igitur ad hoc tantum laborat, ipse ut non egeat, et a caeteris 
contrahit manum, quamuis applaudat sibi, tamen apostoli praeceptum non 
fecit. potest autem et altius intelligi: qui furabatur, iam non furetur,
 et reliqua: propter illud quod scriptum est de pseudoprophetis: qui 
furantur sermones unusquisque a proximo suo. et in euangelio: omnes qui 
uenerunt ante me, fures fuerunt et latrones. et ad romanos: qui 
praedicas non furandum, furaris: quod furta prohibeamur facere 
spiritualia. neque enim hoc quod sequitur: magis autem laboret, operando
 manibus suis quod bonum est, ad uitae huius necessaria digne referri 
potest: ut bonum dicatur quodcunque periturum est, et ad mammonam 
iniquitatis pertinet. quamuis enim iustus labor opes habeat absque 
tergiuersatione quaesitas, satis habebit si non dicantur malum; caeterum
 bonum non ualent appellari. igitur bonum operatur, qui declinat a malo,
 et facit bonum, et operatur in agro animae suae, ut spiritualibus 
panibus impleatur, et possit commodare esurienti, et necessitatem 
sustinenti, dans in tempore cibaria conseruis suis: si autem talis est 
qui operatur bonum, ergo et is qui furatur, consequenter uerba furatur 
et dogmata, de furto uiuens, de furto sibi ceruicalia consuens, et 
scripturarum pannos hinc inde colligens, ut possit tunicam facere 
conscissam, quae deorsum est, non desursum. tunica enim ecclesiae, hoc 
est corpus christi, desuper contexta est, et nulla ex parte consutilis, 
quae ne ab inimicis quidem scindi potest.
</p><p>"omnis sermo malus de ore uestro non procedat. sed si quis bonus,
 ad aedificationem opportunitatis, ut det gratiam audientibus". bonus 
sermo est ad aedificationem opportunitatis, dans gratiam audientibus, 
qui docet uirtutes sequendas, uitia fugienda; malus qui ad peccata 
prouocat, et pronos magis incitat ad ruinam. pro eo autem quod nos 
posuimus ad aedificationem opportunitatis, hoc est quod dicitur graece 
t�s~g chreias~g, in latinis codicibus propter euphoniam mutauit 
interpres, et posuit ad aedificationem fidei. quotiescunque ex sermone 
nostro aliquis proficit, et iuxta opportunitatem loci, temporis et 
personae aedificat audientes, bonus de ore nostro sermo processit. 
quoties uero loquimur, aut non in tempore, aut importuno loco, aut non 
ut conuenit audientibus, toties sermo malus procedit de ore nostro, ad 
destructionem eorum qui audiunt. consideremus itaque quid loquamur, quia
 pro omni otioso uerbo reddituri sumus rationem in die iudicii. et etiam
 si non laedamus, non tamen aedificemus, mali uerbi nobis luenda sit 
poena. "et nolite contristare spiritum sanctum dei, in quo signati estis
 in die redemptionis". moeror sancti spiritus sic intelligendus, quomodo
 ira dei et somnus, et caeterae in humanam similitudinem passiones: non 
quo contristetur spiritus, et ullam perturbationem diuinitus sentiat; 
sed quo ex uerbis nostris dei discamus affectus, quod moereat 
quotiescunque peccamus, et defleat peccatores. nam et saluator in 
corpore constitutus, fleuit ierusalem, et omne hominum genus in propheta
 deplorat, dicens: heu mihi, anima, quia periit reuertens a terra. et 
qui corrigat, inter homines non est: omnes in sanguine iudicantur. et in
 ezechiele opera quondam sanctae ciuitatis enumerans, ait: in omnibus 
istis contristabas me. signati autem sumus spiritu dei sancto, ut et 
spiritus noster et anima imprimantur signaculo dei, et illam recipiamus 
imaginem et similitudinem ad quam in exordio conditi sumus. hoc 
signaculum sancti spiritus, iuxta eloquium saluatoris, deo imprimente, 
signatur. hunc enim, ait, signauit pater deus. signatur ergo a patre, 
spiritu sancto, omnis qui ex eo quod credidit deo, signauit, quia uerus 
est deus. qui idcirco signatur, ut seruet signaculum et ostendat illud 
in die redemptionis, purum atque sincerum, et nulla ex parte mutilatum, 
et ob id numerari cum his ualeat qui redempti sunt.
</p><h3 align="center"><a name="TOC-LIBER-31"></a>LIBER 3</h3>
<p>satis abunde que, o paula et eustochium, de argumento epistolae pauli
 ad ephesios, in primi libri praefatione disserui: et sparsim ubicunque 
occasio data est, licet breuiter, ostendi quod beatus apostolus ad 
nullam ecclesiarum tam mystice scripserit et abscondita saeculis 
reuelauerit sacramenta. nunc ergo quoniam orationum uestrarum et sanctae
 marcellae fultus auxilio, tertium, id est extremum, in eamdem epistolam
 dicto librum, iustum mihi uidetur, ut nominis quoque ipsius etymologiam
 cum sensu quem supra exposui, congruere doceam.
ephesus in latinam linguam interpretatur, uoluntas, siue consilium meum 
in ea, uel certe anima mea in ea. uoluntas et consilium, et anima dei in
 eo est, qui potest dicere: ipse enim mihi dedit notitiam omnium, et cum
 incerta et occulta sapientiae dei illi fuerint reuelata, testimonium 
consequetur loquentis: inueni dauid de bethleem filium iesse, uirum 
secundum cor meum, qui faciet omnes uoluntates meas. istiusmodi uirum et
 osee propheta significat, dicens: quis sapiens et intelliget haec, 
prudens et agnoscet ista? porro ut sciatis multam esse distantiam iusti 
simplicis, iusti que sapientis, qualem in resurrectione mortuorum 
singuli gloriam consequantur attendite: et multi dormientium de limo 
terrae consurgent: hi in uitam aeternam, et hi in opprobrium et 
confusionem aeternam. et intelligentes fulgebunt sicut splendor 
firmamenti, et ex iustis multi sicut stellae in aeternum. fulgebunt, 
inquit, iusti sicut stellae in aeternum: et intelligentes, id est 
habentes scientiam scripturarum, sicut splendor caeli: non quo doctus 
uir iustus quoque esse non debeat: sed quo qui iustus est, nisi fuerit 
eruditus, tam procul sit a sapiente iusto, quam est stellarum fulgor a 
lumine firmamenti. quod si quis meditatione tantum legis instructus, 
uitam suam negligit, neque audet dicere: a mandatis tuis intellexi, 
propterea ad omnia mandata tua dirigebar, iste quasi aeramentum sonans, 
et cymbalum tinniens, et infatuatum sal, in stercore conculcandus est. 
si autem detur optio singulorum seposito eo qui habet sapientiam atque 
iustitiam), magis ego uelim rusticitatem iustam, quam doctam malitiam, 
quia in altero licet minor, tamen gloria est, stellarum esse lumini 
coaequalem: in altero iuxta scientiae profectum, maiora supplicia sunt. 
potentes patientur tormenta; et: seruus qui scierit uoluntatem domini 
sui, et non fecerit eam, uapulabit multis. haec idcirco, ut docerem 
quare animam et consilium, et uoluntatem dei, ephesiorum uocabulum 
sonet: qui, artium magicarum praestigiis derelictis, erroris zelum ad 
ueritatis studium transtulerunt. ob quorum salutem tanto paulus sudore 
pugnauit, ut ad corinthios scriberet, si secundum hominem ad bestias 
pugnaui ephesi: quid mihi prodest si mortui non resurgent? quae sunt 
istae bestiae? nempe illae de quibus psalmista precatur dicens: ne 
tradas bestiis animam confitentem tibi; et in alio loco: increpa feras 
calami. aduersarius enim noster diabolus, tanquam leo rugiens circuit. 
qui cum cerneret principem asiae ciuitatem ad doctrinam pauli de 
faucibus suis eripi, totis satellitum suorum agminibus congregatis, eum 
opprimere nitebatur, et improbe se extollens, uolebat quasi aquila 
ponere super illum nidum suum.
quod apostolus sentiens, et omni custodia seruans cor suum (quippe qui 
eius non ignoraret astutias), post uictoriam quidem, sed non incruentam 
uictoriam loquebatur: non enim uolumus uos ignorare, fratres, de 
tribulatione nostra quae facta est nobis in asia: quoniam supra modum 
grauati sumus, supra uirtutem, ita ut taederet nos etiam uiuere. quod 
autem per tychicum epistola mittitur, ualde eiusdem epistolae congruit 
sacramentis. de quibus et noni psalmi titulus praenotatur, pro arcanis 
filii. tychicus enim silens interpretatur: non proiiciens margaritas 
ante porcos, nec dans sanctum canibus: et libere ad deum loquens. in 
corde meo abscondi eloquia tua, ut non peccem tibi.
</p><p>"omnis amaritudo, et furor, et ira, et clamor, et blasphemia 
auferatur a uobis cum omni malitia". amaritudo contraria est dulcedini: 
unde amari uulgo appellantur, et dulces. de qua et ieremias loquitur, 
dicens: et amaritudo tua ascendit super me. furor uero incipiens ira 
est, et feruescens in animo indignatio. ira autem est (cuius amaritudo 
et furor species sunt) quae furore restincto desiderat ultionem, et eum 
quem nocuisse putat, uult laedere. quae quidem licet in deo saepe 
dicantur, secundum illud: domine, ne in furore tuo arguas me, neque in 
ira tua corripias me, non sunt perturbationes animi computandae sicut in
 nobis: quia in illo moderata et ordinata sunt omnia, et poena qua 
peccatores corriguntur, nostris uocibus appellatur. nos uero si 
irascimur, perturbamur, et, furore rapti, nostri esse desinimus. unde a 
nobis omnis amaritudo, et furor, et ira penitus auferenda sunt. nam ad 
illud euangelii: quicunque irascitur fratri suo sine causa, reus erit 
iudicio, frustra est additum, sine causa, quia nec cum causa nobis 
irasci conceditur, manifestissime apostolo nunc dicente: amaritudo, et 
furor et ira tollatur a uobis, et tricesimo sexto psalmo uniuersam 
commotionem animi generaliter auferente: quiesce ab ira, et dimitte 
furorem. si enim ira desiderat ultionem, omnis autem ultio rependere 
cupit ei malum a quo se laesam putat, et christianus non debet malum pro
 malo reddere; sed uincere in bono malum; et: mihi uindictam, et ego 
retribuam, dicit dominus: omnis qui irascitur, peccat: ira quippe uiri 
iustitiam dei non operatur. post amaritudinem, furorem et iram, recte 
clamor quoque et blasphemia prohibentur in nobis; quia qui semel fuerit 
furore superatus, necesse est ut prosiliat in clamorem, et turbide 
fremens, huc atque illuc in modum folii uentiletur, et dicat: o rerum 
iniquitas! o iniusta iudicia dei! et caetera quae solent loqui, qui per 
indignationis furorem mentis iudicium perdiderunt. porro blasphemia non 
solum aperta est, et de ira nascitur: sed et absque ira, sedata mente, 
profertur: si aut de mundi istius quispiam gubernatione causetur, et 
dicat: illud sic esse non debuit, hoc uero esse sic debuit: aut certe in
 ecclesia constitutus, et credens in deum, labatur in dogmatibus quae 
ignorare non licitum est: aliter de patre, et filio, et spiritu sancto 
sentiens, quam rei ipsius ueritas habet; non ita credens in 
resurrectione mortuorum, ut scripturae docent; uel certe alienae 
inuidens sapientiae, eum male sentire commemoret, qui catholicae fidei 
est, et rursum haereticum pro adulatione qua sibi obsequitur, catholicum
 esse contestans: qui dicit dulce amarum, et amarum dulce. unde omni 
studio legendae nobis scripturae sunt, et in lege domini meditandum die 
ac nocte: ut probati trapezitae, sciamus quis nummus probus sit, quis 
adulter. porro amaritudinem, furorem, iram, clamorem, atque blasphemiam 
sic tollamus a nobis, ut cum omni malitia auferantur. malitia autem uel 
contraria uirtuti intelligenda est, quam alio nomine uitium nominamus; 
uel malignitas, et nequitia, quae in tergiuersatione et calliditate 
sentitur.
</p><p>"estote autem inuicem benigni, misericordes: donantes 
uobismetipsis, sicut et deus in christo donauit uobis". supra 
amaritudini contrariam dulcedinem dixeramus, quam nunc apostolus alio 
uerbo chr�stot�ta~g, id est suauitatem, magis, quam benignitatem 
uocauit; praecipiens ut, omni amaritudine, et furore, ira, clamore, et 
blasphemia, et motu turbido, cum quadam frontis austeritate damnatis, 
clementes simus, et blandi: et ad familiaritatem nostram ultro homines 
inuitemus, ut nullus ad nos formidet accedere; quae familiaritas maxime 
ex misericordia comparatur. nec statim praestantes aliis, ipsi quod 
dedimus, habere desistimus: sequitur enim: donantes uobismetipsis: quia 
quod bene in alium fit, magis ei reponitur qui praestitit, quam cui 
datum est. qui miseretur pauperis, ipse saturabitur, et qui dat ei, deo 
fenerat. uel certe ita accipiendum, quod in eo quod suaues et 
misericordes sumus, et perturbationibus quae nos inquietabant relictis, 
ad mansuetudinem, temperantiam que transiuimus, ipsis nobis datum sit et
 donatum, dum de malis in bonos uertimur, et haec ipsa donamus nobis, 
quae deus pater donauit in christo. si enim, omissis uitiis, uirtutes 
sequimur: omnes autem uirtutes, sapientia, ueritas, iustitia, 
mansuetudo, et caetera ad christum intellecta referuntur: cum has 
uirtutes habuerimus, ipsas nobis etiam nostro studio comparamus, et 
habere nos facimus, quas deus nobis donauit in christo. alius uero hoc 
quod ait, donantes uobismetipsis, simpliciter accipiet, ut quomodo supra
 dicitur: estote autem inuicem suaues, sic et nunc dicatur, donantes 
uobismetipsis, pro eo quod est, donantes uobis inuicem: ut quomodo deus 
nobis in christo nostra peccata donauit, sic etiam nos eis qui in nos 
peccauerint, dimittamus. et ad probandum quod dimissio peccatorum in 
scripturis donatio nuncupetur, illud sumet exemplum quod in luca 
scribitur, ubi uni creditori alius debebat quingentos denarios, et alius
 quinquaginta, quos utrisque concesserit, et ad interrogationem 
saluatoris ille qui interrogatus fuerat, responderit, maiorem gratiam 
illum habere cui plus donatum sit. dicitur et in oratione dominica: 
dimitte nobis debita nostra, sicut et nos dimittimus debitoribus 
nostris. deus autem nobis donauit in christo, non extra positus, sed 
habitans in eo quia pater in filio, et filius in patre. nec statim ille 
in quo donatur, minor est ab eo qui in se donat: quia et apostolus 
dicit: et ego si quid donaui uobis, in facie christi et dei.
</p><p>5. "estote ergo imitatores dei, sicut filii charissimi". qui 
intelligit quomodo dictum sit: estote perfecti, sicut et pater uester 
coelestis perfectus est, iste sciet quomodo et nunc dicatur: estote 
imitatores dei; et corinthiis quidem scribens ait: imitatores mei 
estote, sicut et ego christi. non enim poterant statim imitatores 
christi fieri; sed grande illis erat, si imitatores possent imitatoris 
exsistere. ephesiis uero quasi his quos iam mysteria tanta docuerat, non
 ait, imitatores mei estote, nec, imitatores christi; sed, imitatores 
dei. non quod minus sit imitatorem christi esse, quam dei (deus quippe 
christus est), sed quod aliud sit secundum hominem imitari, aliud 
secundum deum. nam etsi christum secundum carnem antea noueramus, nunc 
iam nequaquam eum nouimus secundum carnem. loquitur et ipse saluator, 
humilitatem dispensationis ostendens: quaecunque uiderit patrem 
facientem, haec eadem filius facit similiter. non quo aliud coelum et 
aliam terram pater fecerit, et ad similitudinem eorum, aliud coelum et 
alia terra, et elementa a christo facta sint caetera; sed quo quaecunque
 operetur pater, haec eadem et filius operetur. in quo autem similes deo
 possumus fieri, supra testatus est, dicens: donantes uobis, sicut et 
deus in christo donauit uobis. non enim puto quod in caeteris quoque 
quaecunque deus fecit, homo deum possit imitari: sed uerbi causa, ut 
quomodo ille clemens est, et pluit super bonos et malos, et reliqua: sic
 etiam nos bonitatem nostram super omnes homines effundamus. quod cum 
fecerimus, erimus filii dilecti, siue ipsius pauli, siue, quod melius 
puto, dei.
</p><p>"et ambulate in charitate, sicut et christus dilexit nos, et 
tradidit semetipsum pro nobis oblationem, et hostiam deo in odorem 
suauitatis". qui pro aliorum salute usque ad sanguinem contra peccatum 
dimicat, ita ut et animam suam tradat pro eis: iste ambulat in 
charitate, imitans christum, qui nos intantum dilexit, ut crucem pro 
salute omnium sustineret. quomodo enim ille se tradidit pro nobis, sic 
et iste pro quibus potest libenter occumbens, imitabitur eum qui 
oblationem et hostiam in odorem suauitatis se patri tradidit, et fiet 
etiam ipse oblatio et hostia dei in odorem suauitatis.
</p><p>"fornicatio autem et omnis immunditia, aut auaritia, nec 
nominetur in uobis, sicut decet sanctos: et turpitudo, et stultiloquium,
 aut scurrilitas, quae ad rem non pertinent: sed magis actio gratiarum".
nisi philosophorum quidam cynicus exstitisset, qui doceret omnem 
titillationem carnis, et fluxum seminis ex qualicunque attritu tactu que
 uenientem, in tempore non uitandum, et nonnulli sapientes saeculi in 
hanc turpem et erubescendam haeresim consensissent, nunquam sanctus 
apostolus scribens ad ephesios, ad fornicationem etiam omnem immunditiam
 copulasset, et ad immunditiam iunxisset auaritiam: non hanc qua 
pecuniam cupimus congregare, sed illam de qua supra diximus: ne 
supergrediatur, et auarus fraudet in negotio fratrem suum. quod scilicet
 insatiabilis et inexpletus, per omnia turpitudinum genera, lasciuiae 
que discurrat. sicut decet, inquit, sanctos. ex quo sanctus non potest 
appellari, quicunque extra fornicationem in aliqua immunditia et 
auaritia uoluptatum, quae se delectauerint, inuenitur. si quis autem 
arbitratur auaritiam non illo sensu accipiendam esse quo diximus, reddat
 causas, quare inter fornicationem, et immunditiam, et turpitudinem, et 
stultiloquium, et scurrilitatem, mediam auaritiam extraordinarie 
posuerit. porro stultiloquium esse existimo non solum eorum qui aliqua 
narrant turpia, ut risum moueant, et fatuitate simulata magis illudant 
eis, quibus placere desiderant: sed etiam eorum qui sapientes saeculi 
putantur, et de rebus physicis disputantes, dicunt se arenas littorum, 
guttas oceani, et coelorum spatium, terrae que punctum liquido 
comprehendisse. est et in ecclesia stultiloquium. si quis coelum putet 
fornicis more curuatum, isaiae, quem non intelligit, sermone deceptus: 
solium quoque in coelis positum, et super eo sedere deum, et in ritum 
imperatoris et iudicis, angelos stare in circuitu, qui uerbis iubentis 
obtemperent, et in diuersa mittantur officia. sed quia sequitur 
stultiloquium scurrilitas, magis stultiloquium ad fatuas et ineptas 
fabulas transferendum. inter stultiloquium autem et scurrilitatem hoc 
interest, quod stultiloquium nihil in se sapiens et corde hominis dignum
 habet. scurrilitas uero de prudenti mente descendit, et consulto 
appetit quaedam uel urbana uerba, uel rustica, uel turpia, uel faceta, 
quam nos iocularitatem alio uerbo possumus appellare, ut risum moueat 
audientibus. uerum et haec a sanctis uiris penitus propellenda, quibus 
magis conuenit flere atque lugere, ut in hebraico quoque euangelio 
legimus, dominum ad discipulos loquentem: et nunquam, inquit, laeti 
sitis, nisi cum fratrem uestrum uideritis in charitate. uidetur hucusque
 nihil extra propositum et extra consequentiam, textum que ordinis 
intulisse. uerum hoc quod sequitur, et in fine positum est: sed magis 
gratiarum actio, quaerat aliquis, et dicat quid sibi uelit post 
fornicationem prohibitam, et immunditiam, et lasciuiam, et turpitudinem,
 et stultiloquium, et scurrilitatem, actio gratiarum. si enim semel ei 
liberum fuit ponere quamcunque uirtutem, potuit dicere, sed magis 
iustitia, ueritas, dilectio. quomodo autem hoc inconsequens est: ita 
etiam illa inconsequentia esse potuissent, et eadem licentia ordinem non
 haberent. forsitan igitur gratiarum actio in hoc loco non ista est 
nominata iuxta quam gratias agimus deo, sed iuxta quam grati siue 
gratiosi, et falsi apud homines appellamur. stultiloquum enim et scurram
 non decet esse christianum. decet autem sermonem eius sale esse 
conditum, ut gratiam apud audientes habeat. et quia non est 
consuetudinis, nisi inter doctos quosque apud graecos eucharistian~g, ad
 distinctionem eucharistiae dicere, hoc est, gratiosum esse, et agere 
gratias: propterea puto apostolum quasi hebraeum ex hebraeis, uerbo usum
 esse uulgato, et sensum suum alterius significatione uerbi explicare 
uoluisse: maxime cum apud hebraeos gratiosus et gratias agens, uno, ut 
aiunt, sermone, dicatur. unde et in prouerbiis puto ita scriptum: gun�~g
 eucharistos~g egeirei~g andri~g doxan~g, mulier grata suscitat uiro 
gloriam, pro eo quod est, gratiosa; uideremur uim facere scripturae, et 
gratias agentem mulierem, pro gratiosa audacter accipere, nisi et 
caeterae editiones nostrae opinioni congruerent. aquila enim et 
theodotio, et symmachus ita posuerunt, gun�~g charitos~g, id est, mulier
 gratiosa, et non eucharistos~g, quod ad actionem pertinet gratiarum.
</p><p>"hoc autem scitote, quia omnis fornicator aut immundus, aut 
auarus, quod est idolis seruiens, non habet haereditatem in regno 
christi et dei". notandum quod sex uitiis supra prohibitis, 
fornicatione, immunditia, auaritia, turpitudine, stultiloquio, 
scurrilitate, nunc tantum tria posuerit, fornicationem, immunditiam, 
auaritiam: quibus qui fuerit obnoxius, haereditatem in regno christi et 
dei habere non possit. si enim ita stultiloquus et scurra alieni essent a
 regno dei, quomodo tres quos specialiter separauit, uideretur sententia
 esse crudelis, non ignoscere imbecillitati fragilitatis humanae: cum 
etiam per iocum nos dicta damnarent. qui enim in sermone non labitur 
perfectus est. neque uero ista dicentes, locum stultiloquio et 
scurrilitati damus, dum non excluduntur a regno, sed quomodo apud patrem
 diuersae sunt mansiones, et stella a stella differt in gloria: sic et 
resurrectio mortuorum: quamuis aliquis a fornicatione, immunditia, atque
 lasciuia alienus sit: tamen si stultiloquus et scurra fuerit, non 
tenebit eum locum quem possessurus erat, si haec uitia non haberet. 
respondeat quis: esto stultiloquium et scurrilitas non eumdem habeat 
reatum, quem fornicatio, immunditia et auaritia: numquid non et 
turpitudinem cum tribus superioribus debuit nominare? ad quod dicendum, 
turpitudinem hic significare absconditam cogitationem, cum inflammatur 
sensus noster ad libidinem, et carnis titillationibus anima ignita 
succenditur, et nihilominus dei timore et mentis iudicio refrenatur. 
denique etiam supra absque turpitudine, tria pariter appellauit, dicens:
 fornicatio autem et omnis immunditia et auaritia, nec nominetur in 
uobis: et deinceps turpitudo cum stultiloquio et scurrilitate numerata 
est.
et quomodo stultiloquium et scurrilitas, sic et ista turpitudo non 
perdit, nec in perpetuum excludit a regno. quia uero in superioribus ex 
eo quod alibi legeramus: ne supergrediatur, et auarus fraudet in negotio
 fratrem suum, dixeramus auaritiam pro adulterio positam: quaerimus id 
quod nunc dicitur, aut auarus, quod est idolis seruiens, utrum cum illa,
 an cum uulgata interpretatione consentiat. inuenimus in locis plurimis 
prophetarum idololatriam, fornicationem appellatam. fornicabantur, 
inquit, post idola sua; et: spiritu fornicationis seducti sunt. potest 
itaque fornicatio et super idololatria intelligi. sin uero auarus ille 
accipitur, qui pecuniam utcunque conquirens, nummos per fas et nefas 
habere desiderat, et pleno sacculo delectatur, iste idololatres in eo 
est, quia sculpturam ipsius nummi colit, et idola in eis caelata 
ueneratur. ut uoracium deus uenter est, ita cupidorum quoque iustissime 
pecunia deus dici potest: maxime cum in alio loco apostolus cupiditatem 
idololatriam uocet. ad haec uidendum quid sentire uoluerit, dicens: in 
regno christi et dei: utrumnam aliud regnum christi sit, et aliud dei: 
an idem regnum sit patris et filii. et siquidem dixisset, in regno filii
 et patris, per filium ueniremus ad patrem: et licet esset diuersitas 
personarum, tamen esset regnantium una maiestas: tunc uero cum dixerit; 
in regno christi et dei, ipsum deum, et christum intelligamus, quia et 
cum tradiderit regnum deo et patri, non erit pater omnia in omnibus, sed
 deus omnia in omnibus. ubi autem deus est, tam pater quam filius 
intelligi potest. porro quod de patre et de filio dicimus, hoc idem et 
de spiritu sancto sentiamus.
</p><p>"nemo uos decipiat inanibus uerbis: propter haec enim uenit ira 
dei in filiis diffidentiae". uerba quae decipiunt atque supplantant, 
inania sunt et uacua. quae uero aedificant auditores, plena, cumulata, 
conferta. quia igitur sunt plerique qui dicunt, non futura pro peccatis 
esse supplicia, nec extrinsecus adhibenda tormenta: sed ipsum peccatum, 
et conscientiam delicti esse pro poena, dum uermis in corde non moritur,
 et in animo ignis accenditur, in similitudinem febris quae non torquet 
extrinsecus aegrotantem, sed corpora ipsa corripiens punit, sine 
cruciatuum forinsecus adhibitione quod possidet. has itaque persuasiones
 et decipulas fraudulentas, uerba inania appellauit et uacua, quae 
uidentur florem quemdam habere sermonum, et blandiri peccantibus; sed 
dum fiduciam tribuunt, magis eos ferunt ad aeterna supplicia. quia de 
nulla re sic irascitur deus, quomodo si peccator superbiat, et erectus 
ac rigidus non flectatur in fletum, nec misericordiam postulet pro 
delicto. propter haec enim uenit ira dei super filios diffidentiae, siue
 insuasibilitatis; apeitheia~g enim magis a suasione quam a fiducia e 
diuerso intelligi potest. insuasibilitatis autem, siue diffidentiae, 
filii sic dicuntur, quomodo filii perditionis, et filii fornicationis, 
et filii mortis, et filii gehennae, et caetera his similia, quae in 
uariis scripturarum locis inuenire perfacile est.
</p><p>"nolite ergo effici comparticipes eorum". particeps siue 
comparticeps fit diffidentiae filiorum, qui in fornicatione, et in 
immunditia, et auaritia, propter quae uenit ira dei super filios 
diffidentiae, reperitur. et particeps quidem eorum est, ab eo quod 
participatur, et communionem habet malorum operum: comparticeps uero ei 
appellatur, qui cum aliis est particeps: et in comparticipi intelligitur
 et particeps. in participi uero non statim tenetur et comparticeps. 
diligenter obserua uerbum comparticipis atque participis. puto enim in 
scripturis participem in bonam partem, comparticipem in malam semper 
accipi. uerbi gratia: propter quod unxit te deus deus tuus, oleo 
exsultationis prae participibus tuis: et in alio loco: participes enim 
christi facti sumus: si tamen principium substantiae usque ad finem 
firmum tenuerimus. porro non memini alibi me legisse, excepto praesenti 
loco, comparticipem: et tamen manifestum est hic non in bona parte, sed 
in contraria positum.
</p><p>"eratis enim aliquando tenebrae: nunc autem lux in domino". si 
possibile est uerti in lucem tenebras, non est secundum quosdam 
haereticos natura quae pereat, et recipere nequeat salutem. interrogemus
 ergo eos qui illa confingunt: utrumnam omnes impii tenebrae sint, 
necne: de quibus quidam cum propter malitiam tenebrae uocarentur, ad 
meliora conuersi, nunc lux appellantur in domino.
sicut autem iusti sunt lumen mundi, sic impii consequenter tenebrae 
uocabuntur; et iusti quidem cum sint lumen, uidebunt lumen in lumine; 
iniusti autem cum sint tenebrae, populus sunt sedens in tenebris, et 
nihil uidens. quorum differentiam inter se atque distantiam, ex 
fructibus intelligimus. omnis enim qui operatur malum, odit lucem, et 
non ueniens ad lucem, tenebrosus est, et filius noctis atque tenebrarum;
 qui uero operatur ueritatem, et in lucem uenit, lux est, et filius 
lucis et diei. lucentes autem siue tenebrosi, de cordis uel lumine, uel 
tenebris cognoscuntur. super haec quaeres, ne forte ob distinctionem 
eorum qui lux sunt, sed non sunt lux in domino, de iustis dicatur: nunc 
autem lux in domino. decenter quoque ephesiis, qui ad scientiae summam 
conscenderant, scribitur quod sint lux in domino. neque uero tenebrae 
ipsae uertuntur in lucem: aut lux in tenebras commutatur; sed hi qui ab 
eo quod sunt, nomen quoque uel uirtutis meruere, uel uitii: si conuersi 
fuerint de alio in aliud, hom�num�s~g his rebus a quibus possidentur, 
uel tenebrarum, uel lucis uocabulum sortientur.
</p><p>"ut filii lucis ambulate". si deus lux est, et tenebrae in eo non
 sunt, filii dei, filii lucis sunt. necnon si christus lux uera est, 
filii quoque eius ad quos loquitur, dicens: filioli mei, adhuc modicum 
uobis cum sum, filii uerae lucis sunt. ex quo colligitur eosdem filios 
esse dei patris, qui sunt filii christi iesu.
</p><p>"fructus enim lucis est in omni bonitate et iustitia et 
ueritate". aduersus marcionem (qui iustum deum a bono separat, et putat 
creatorem esse iustum; alium uero nescio quem, cuius christus iste qui 
uenit, filius sit, bonum tantummodo esse deum) hoc testimonium 
proferamus. siquidem fructus lucis, non solum est in bonitate; sed in 
iustitia et in ueritate. ubi itaque bonitas est, ibi et iustitia; ubi 
iustitia, ibi consequenter et ueritas. apud bonum ergo christi patrem, 
ut ipsi quoque fatentur, est ueritas et bonitas. ubi autem bonitas et 
ueritas, apud ipsum, et non apud alium, ut nunc apostolus docet, 
iustitia est. intelligat quoque marcion ipsum christum, bonitatem, 
ueritatem et iustitiam nuncupari: bonitatem in eo quod non secundum 
opera, sed secundum misericordiam det gratiam credentibus in se; 
iustitiam in eo, dum unicuique retribuit quod meretur: porro ueritatem, 
dum ipse solus causas creaturarum omnium, rerum que cognoscit.
</p><p>"probantes quid sit beneplacitum deo". omnia facienda cum 
consilio, ut cauti atque solliciti, ea tantum quae scimus deo placere, 
faciamus: in morem prudentissimi trapezitae, qui sculptum numisma non 
solum oculo, sed et pondere, et tinnitu probat. quia uero in hoc loco 
contextus eloquii uidetur esse turbatus, et tota scatere sententia, sic 
ordini sermo reddendus est: nolite ergo fieri comparticipes eorum, 
probantes quid sit beneplacitum deo: etsi enim eratis aliquando 
tenebrae, nunc autem lux estis in domino: quasi filii lucis ambulate, 
fructus luminis ostendentes in omni bonitate, et iustitia, et ueritate.
</p><p>"et nolite communicare operibus infructuosis tenebrarum". et ad 
galatas nomen fructus, in spiritu, operis uero posuit in carne, dicens: 
manifesta autem sunt opera carnis, quae sunt fornicatio, et reliqua. 
fructus uero spiritus est charitas, gaudium, pax, et caetera. porro in 
praesentiarum, opera tenebrarum infructuosa appellauit, quibus qui ea 
fecerint, communione sociantur.
</p><p>"magis autem et arguite". inter caetera mandata, etiam peccantes 
posse arguere, maximae libertatis est. sed hoc ille potest facere qui 
non meretur audire: hypocrita, eiice primum trabem de oculo tuo, et tunc
 poteris eiicere festucam de oculo fratris tui. quamobrem et prophetae, 
nulla ipsi peccatorum sorde polluti, nec cauteriatam habentes 
conscientiam, poterant caeteros arguere delinquentes. ex quo 
animaduertendum eum arguere posse, qui ipse non redarguatur in 
semetipso.
</p><p>"quae enim occulte fiunt ab eis, turpe est et dicere". non mihi 
uidetur sermonis stare contextus, ut id quod nunc dicitur: quae enim 
occulte fiunt ab eis, ex superioribus pendeat, et sciri possit ad quos 
potissimum referendum sit, nisi forte altius reddatur hyperbaton, et ad 
filios diffidentiae copuletur, ut sonare possit: quae enim occulte fiunt
 a filiis diffidentiae, turpe est et dicere, quae sunt fornicatio et 
immunditia et auaritia omnis.
</p><p>"omnia autem arguta a luce manifestantur: omne enim quod 
manifestatur, lux est". omnia, haud dubium quin ea quae occulte fiunt a 
filiis diffidentiae: haec enim a luce arguta manifestantur. lux autem 
arguit ea quae prius erant tenebrae et postea facta sunt lumen in 
domino, ut ex eo quod corripiuntur, mutentur in melius, et mutata 
manifestentur in publico, et publicata sint lumen, quia omne quod 
manifestatur, lux est.
</p><p>"propter quod dicit: surge qui dormis, et exsurge a mortuis, et 
illuminabit te christus (siue, orietur tibi christus)". quoniam opera 
tenebrarum a luce arguta manifestantur in lucem, his quae arguta fuerant
 transmutatis, dicitur dormientibus et mortuis, eo quod opera fecere 
tenebrarum: surge qui dormis, et exsurge a mortuis. quaerat aliquis, 
quisnam sit iste qui dicat: surge qui dormis, et exsurge a mortuis; aut 
cuius testimonio apostolus sit abusus. et quidem qui simplici 
responsione contentus est, dicet in reconditis eum prophetis, et his 
quae uocantur apocrypha haec lecta in medium protulisse (sicut in aliis 
quoque locis illum fecisse manifestum est), non quod apocrypha 
comprobaret, sed quod et arati, et epimenidis, et menandri uersibus sit 
abusus ad ea quae uoluerat in tempore comprobanda. nec tamen arati, et 
epimenidis, et menandri, tota quae scripsere, sunt sancta, quia eos uere
 aliquid dixisse testatus est. alius uero quasi pros�popoiian~g spiritus
 sancti apostolus figurauerit, ad exhortationem poenitentiae haec dicta 
memorabit. ego certe secundum paupertatulam meam, omnes editiones 
ueterum scripturarum, ipsa que hebraeorum uolumina diligenter 
euentilans, nunquam hoc scriptum reperi. nisi forte et hoc dicamus: 
quomodo olim prophetae in concione populi loquebantur, haec dicit 
dominus, et: quoniam dominus locutus est: ita et apostolum spiritu 
sancto plenum, repente in uerba quae in se christus loquebatur, erupisse
 atque dixisse: haec dicit dominus. necnon et illud est disserendum, 
quomodo uni atque eidem dicatur quasi uiuenti, surge qui dormis: et 
quasi mortuo, exsurge a mortuis. igitur quia et spiritus est hominis, 
quem semper in bonam partem scriptum meminimus, et anima cuius et 
infirmitates et mortes legimus peccatorum, id quod nunc dicitur, surge 
qui dormis, referatur ad spiritum: et quod sequitur, exsurge a mortuis, 
animae coaptetur. anima enim quae peccauerit, ipsa morietur. spiritus 
autem mortem nunquam omnino legimus. christus ergo lux uera orietur ei 
qui surrexit de somno, et ex mortuis fuerit suscitatus. scio me audisse 
quemdam de hoc loco in ecclesia disputantem, qui in theatrale miraculum,
 nunquam ante uisam formam populo exhibuit, ut placeret: testimonium 
hoc, inquiens, ad adam dicitur in loco caluariae sepultum, ubi 
crucifixus est dominus. qui caluariae idcirco appellatus est, quod ibi 
antiqui hominis esset conditum caput: illo ergo tempore quo crucifixus 
dominus, super eius pendebat sepulcrum, haec prophetia completa est 
dicens: surge, adam, qui dormis, et exsurge a mortuis: et non ut legimus
 epiphausei~g soi~g christos~g, id est, orietur tibi christus, sed 
epipsausei~g, id est, continget te christus. quia uidelicet tactu 
sanguinis ipsius, et corporis dependentis, uiuificetur atque consurgat: 
et tunc typum quoque illum ueritate compleri, quando elisaeus mortuus 
mortuum suscitauit. haec utrum uera sint, necne, lectoris arbitrio 
derelinquo. certe tunc in populo dicta placuerunt, et quodam plausu ac 
tripudio sunt excepta. unum quod scio, loquor, cum loci istius 
interpretatione atque contextu sensus iste non conuenit.
</p><p>"uidete ergo quomodo caute ambuletis: non ut insipientes, sed ut 
sapientes". recte ephesiis dicitur, ut caute ambulent, qui habebant 
exercitatos sensus ad discernendum bonum et malum, et probantes omnia, 
id quod statuerant, bonum esse retinebant. qui autem uidet quomodo 
ambulet, et quam caute figat gradum, ne forte ad lapidem offendat pedem 
suum, et dicit: lucerna pedibus meis uerbum tuum, domine, utique sapiens
 est. non enim puto idi�t�n~g quempiam, etsi uelit ambulare caute, posse
 hoc implere praeceptum: quia sapientibus et non insipientibus imperatum
 est. ex quo intelligimus et praecepta moralia, (quae plerique manifesta
 arbitrantur, ex eo quod in octauo decimo psalmo dicitur: mandatum 
domini lucidum, illuminans oculos) indigere prudenti, et circumspecta 
expositione: quia lucidum illud praeceptum, eorum illuminat oculos, qui,
 insipientia derelicta, sapientiae studiis se manciparint.
</p><p>"redimentes tempus, quoniam dies mali sunt".
qui sapiens est, et idcirco caute ambulat, redimit tempus. tempus autem 
redimit, quia dies mali sunt. quando in bono opere tempus consumimus, 
emimus illud, et proprium facimus quod malitia hominum uenditum fuerat. 
nemo autem uitae huius quaerens necessaria, et de diuitiis et 
sollicitudinibus, quas euangelium spinas nuncupat, cogitans, potest sibi
 tempus redimere. redimentes autem tempus, quod in diebus malis est, 
quodammodo immutamus illud: et dies malos in bonos uertimus, et facimus 
illos non praesentis saeculi, sed futuri. potest et aliter locus iste 
edisseri: uos ephesii, quibus de somno saeculi istius exsurgentibus sol 
iustitiae ortus est christus, caute ambulate atque prudenter; et abiecta
 insipientia, tenete sapientiam, per quam possitis non cum uarietate 
temporum commutari; sed diuersitatem temporum uobis unum tempus 
efficere. et quia sunt plurimae persecutiones (in principio quippe fidei
 propemodum quotidie uexabantur ecclesiae), unum tenete cursum, et hoc 
scitote seruandum, ut non in morem stulti, quasi luna mutemini; sed quod
 semel coepistis, firma mente teneatis: ne uidelicet si persecutorem 
iudicem uideritis, et uos cum iudicis uoluntate mutemini. rursum si 
alius dogmatis uestri laudator aduenerit, uos fateamini christianos; sed
 quod estis, omni tempore reseruate. aliquod de scripturis ponamus 
exemplum, ut quod dicimus manifestius fiat. ioseph unum habebat 
propositum, placere deo. hoc nulla uarietate temporis immutatum est; nec
 fratrum inuidia, nec conditione seruitutis, nec aetatis illecebris, nec
 dominae repromissis, nec squalore carceris, nec postea tumore aegyptiae
 potestatis: sed semper unus fuit, et uarietatem, ut diximus, temporum 
sibi redimens, malos dies uertit in bonos. hoc idem et de iob sentiendum
 est, quod per uaria tentamenta uexatus, nec diuitiis, nec damnis, nec 
orbitate, nec uulnere, nec exprobratione amicorum, nec solitudine, nec 
postea bonorum omnium restitutione mutatus est. redemerat enim sibi 
tempus, et dies malos fecerat bonos.
</p><p>"propter quod nolite effici imprudentes: sed intelligite quae sit
 uoluntas dei". quia tempus malum est, et, sicut supra diximus, 
redimendum, appetenda ante sapientia est, ut per illam intelligere 
ualeamus quae sit uoluntas dei. non enim possumus caute ambulare, nisi 
prius intellecta uoluntate dei. in omni ergo opere primum considerandum 
quid uelit deus; et habito iudicio, id postea faciendum, quod illi 
facere fuerit comprobatum.
</p><p>"et nolite inebriari uino, in quo est luxuria, sed impleamini 
spiritu". quomodo non possumus duobus dominis seruire, deo et mammonae: 
sic non possumus spiritu impleri pariter, et uino. qui enim spiritu 
impletur, habet prudentiam, et mansuetudinem, uerecundiam, castitatem; 
qui uino, habet insipientiam, furorem, procacitatem, libidinem. hoc 
quippe aestimo uno uerbo significare luxuriam. quod si quidam 
intelligerent, nunquam me temeritatis et haereseos arguissent, quod in 
uirginitate seruanda dixerim uinum adolescentulis declinandum, et non 
mittendum super flammam oleum, nec naturalem carnis ardorem fomentis 
uoluptatis augendum. potest autem uinum, in quo est luxuria, et illud 
accipi, de quo in cantico moysi dicitur: furor draconum uinum eorum, et 
furor aspidum insanabilis; quod omnes qui saeculi istius cogitatione 
sunt ebrii, bibunt et insaniunt, et uomunt, et praecipites corruunt. et 
iuxta lapitharum, centaurorum que fabulam, in mutuum feruntur exitium. 
huic uino illud uinum contrarium est quod dominus se nobis cum in regno 
suo bibiturum esse promittit. frequenter adnotauimus, nomen spiritus 
absque additamento, in bonam positum partem: quod quidem etiam nunc 
obseruandum uidetur.
</p><p>"loquentes uobismetipsis in psalmis, et hymnis, et canticis 
spiritualibus, cantantes et psallentes in cordibus uestris domino". qui 
se abstinuerit ab ebrietate uini, in quo est luxuria, et pro hoc spiritu
 fuerit impletus, iste omnia potest accipere spiritualiter, psalmos, 
hymnos, et cantica. quid autem intersit inter psalmum et hymnum et 
canticum, in psalterio plenissime discimus. nunc autem breuiter hymnos 
esse dicendum, qui fortitudinem et maiestatem praedicant dei, et eiusdem
 semper, uel beneficia, uel facta mirantur.
quod omnes psalmi continent, quibus alleluia uel praepositum, uel 
subiectum est, psalmi autem proprie ad ethicum locum pertinent, ut per 
organum corporis, quid faciendum, et quid uitandum sit, nouerimus. qui 
uero de superioribus disputat, et concentum mundi omnium que creaturarum
 ordinem atque concordiam subtilis disputator edisserit, iste spirituale
 canticum canit. uel certe (ut propter simpliciores manifestius quod 
uolumus, eloquamur) psalmus ad corpus, canticum refertur ad mentem. et 
canere igitur et psallere, et laudare dominum magis animo quam uoce 
debemus. hoc est quippe quod dicitur: cantantes et psallentes in 
cordibus uestris domino. audiant haec adolescentuli: audiant hi quibus 
psallendi in ecclesia officium est, deo non uoce, sed corde cantandum; 
nec in tragoedorum modum guttur et fauces dulci medicamine colliniendas,
 ut in ecclesia theatrales moduli audiantur et cantica, sed in timore, 
in opere, in scientia scripturarum. quamuis sit aliquis, ut solent illi 
appellare, kakoph�nos~g, si bona opera habuerit, dulcis apud deum cantor
 est. sic cantet seruus christi, ut non uox canentis, sed uerba placeant
 quae leguntur; ut spiritus malus qui erat in saule, eiiciatur ab his 
qui similiter ab eo possidentur, et non introducatur in eos qui de dei 
domo scenam fecere populorum.
</p><p>"gratias agentes semper pro omnibus, in nomine domini nostri iesu
 christi deo et patri". huic quid simile et in epistola ad 
thessalonicenses prima scriptum est: semper gaudete, sine intermissione 
orate, in omnibus gratias agite. quod praeceptum ille solus custodire 
potest, qui prouidentia dei nouit etiam quinque passeres, qui uenduntur 
dipondio, gubernari: quorum unus non cadit in laqueum sine patris 
uoluntate. quod autem ait, gratias agentes, et semper, et pro omnibus, 
dupliciter intuendum, ut et in omni tempore, et pro omnibus quae nobis 
accidunt, deo gratias referamus: ut non tantum pro his quae bona 
putamus, sed etiam quae nos coarctant, et contra nostram ueniunt 
uoluntatem, in dei praeconium mens laeta prorumpat, et dicamus: nudus 
exiui de utero matris meae, nudus et redeam: sicut placuit domino, ita 
factum est: sit nomen domini benedictum. haec actio gratiarum apud 
prudentes uiros, et generaliter et specialiter obseruatur. generaliter, 
ut gratias agamus deo, quod nobis sol oritur, dies currit, nox mutatur 
in requiem, splendore lunae tenebrae temperantur, et ortu occasu que 
stellarum tempora mutantur, et redeunt: quod nobis seruiunt pluuiae, 
terra parturit, elementa famulantur: quod tantae animalium uarietates, 
uel ad uehendum, uel ad operandum, uel ad uescendum, uel ad tegmen, uel 
ad exemplum, uel ad miraculum datae sunt: et ad extremum, quod nati 
sumus, quod subsistimus, quod in mundo quasi in quadam domo potentissimi
 patrisfamilias procurationem gerimus, et totum quidquid in mundo est, 
nostri causa intelligimus procreatum. specialiter uero, quando in dei 
beneficiis quae nobis accedunt, gratulamur. sed hoc et gentilis facit, 
et iudaeus, et publicanus, et ethnicus. christianorum propria uirtus 
est, etiam in his quae aduersa putantur, referre gratias creatori. si 
domus corruerit, si amantissima uxor et filii uel captiuitate, uel 
ueneno, uel naufragio intercepti sint, si diuitias proscriptione 
perdidimus, si sanitatem innumerabiles morbi, et semper exspectanda 
miseris podagrae debilitas fregerit. qui sibi sanctiores uidentur, 
solent deo referre gratias quod de periculis, uel de miseriis liberati 
sunt. sed iuxta apostolum haec uirtus est maxima, ut in ipsis periculis 
atque miseriis, deo gratiae referantur, et semper dicamus: benedictus 
deus, minora me scio sustinere quam mereor: haec ad mea peccata parua 
sunt: nihil mihi dignum redditur. hic animus christiani est, hic crucem 
suam tollens, sequitur saluatorem, quem nec orbitas, nec damna 
debilitant. quem, ut flaccus in lyrico carmine ait:
</p></dd><dd>si fractus illabatur orbis,
</dd><dd>impauidum ferient ruinae.
<br />qui autem, sicut diximus, gratias agit deo et patri, in mediatore 
dei et hominum referat eas christo iesu: quia nisi per illum accedere 
non ualemus ad patrem.
<p>"subiecti inuicem in timore christi". audiant haec episcopi, audiant 
presbyteri, audiat omnis ordo doctorum, subiectis suis se esse 
subiectos, et imitentur dicentem apostolum: cum enim essem liber ex 
omnibus, omnibus meipsum seruum feci, ut omnes lucrifacerem. et in alio 
loco: per charitatem seruite inuicem. unde et ipse eadem charitate 
omnibus gentium seruiuit ecclesiis. saluator quoque formam serui 
accepit, ut seruiret discipulis suis, et pedes eorum lauit. hoc interest
 inter gentium principes et christianorum, quod illi dominantur 
subditis, nos seruimus, et in eo maiores sumus, si minimi omnium 
fuerimus. sed et hoc quod ait: in timore christi, sic accipiendum, ut 
ipsa subiectio non propter hominum gloriam, sed propter timorem christi 
fiat, dum illum timemus offendere.
alius uero sic interpretabitur: subiecti inuicem in timore christi, ut 
hanc sententiam generalem in consequentibus diuidi dicat atque partiri: 
mulieres uiris suis subditae sint; et: filii, obedite parentibus; et: 
serui, obedite dominis carnalibus cum timore et tremore: ut non solum 
uxor uiro, et filii parentibus, et serui dominis: sed etiam uiri 
mulieribus, iuxta officium quod praeceptum est; et patres filiis, ne 
illos ad iracundiam prouocent; et domini seruis, ut remittant minas, et 
praebeant his quae habent necessaria, inuicem sint subiecti: et hoc ex 
christi timore faciant, ut quomodo seruis suis fuit ille subiectus, sic 
et hi qui maiores uidentur, subiiciantur minoribus suis reddendo officia
 quae iubentur. possumus hic timorem et pro eulabeia~g, id est 
reuerentia, accipere, quae magis uicina est charitati. nequaquam enim 
conuenit ephesiis, ut timore quid faciant, et non dilectione christi.
</p><p>"mulieres uiris suis subditae sint sicut domino: quoniam uir 
caput est mulieris, sicut et christus caput ecclesiae". hoc quod in 
latinis exemplaribus additum est, subditae sint, in graecis codicibus 
non habetur: siquidem ad superiora refertur, et subauditur: subiecti 
inuicem in timore christi, ut apo~g koinou~g resonet subiectae, et 
mulieres uiris suis sicut domino. sed hoc magis in graeco intelligitur, 
quam in latino. quomodo itaque christo subiecta est ecclesia, sic 
subiecta sit uxor uiro suo. quem enim habet principatum et subiectionem 
christus et ecclesia, huic eidem ordini maritus et uxor astringitur. sed
 uidendum, ut quomodo in christo, et in ecclesia sancta coniunctio est, 
ita et in uiro et in muliere sancta sit copula. sicut autem non omnis 
congregatio haereticorum christi ecclesia dici potest, nec caput eorum 
christus est: sic non omne matrimonium quod non uiro suo secundum 
christi praecepta coniungitur, rite coniugium appellari potest, sed 
magis adulterium. alias autem subiicitur uxor uiro ut domino, quia ad 
ipsum conuersio eius est, et ipse illius dominabitur. nam et sara 
dominum uocabat abraham. quae spontanea seruitus, quanto magis fuerit 
uoluntate subiecta, tanto esse incipit coaequalis: quin imo, obsequiis 
suis in seruitutem redigere dominantem. quidam hunc locum secundum 
anagogen ita interpretantur, ut dicant uxorem in corpore, uirum accipi 
in animo. et sicut christo subiecta est ecclesia, ita corpora subiici 
debere sensui, et in unum spiritum redigi, si domino fuerint copulata: 
qui enim adhaeret domino, unus spiritus est.
</p><p>"ipse est saluator corporis". quoniam propinquior atque inferior 
est a substantia christi natura ecclesiae, propterea eam corpus christi 
aestimo nominatam: cuius corporis saluator est christus iesus, id est 
uerbum, sapientia, caeterae que uirtutes in quibus intelligitur filius 
dei. quaere curiosius, sicubi in diuinis uoluminibus potueris inuenire, 
uocabulum carnis pro ecclesia positum. si quidem nunc nequaquam caro, 
sed corpus christi appellatur ecclesia. porro manifestum quod quidquid 
caro est, consequenter et corpus sit: non autem quidquid corpus, hoc 
consequenter et caro.
</p><p>"sed ut ecclesia subiecta est christo: ita et mulieres uiris suis
 in omnibus". ecclesia christi gloriosa est, non habens maculam neque 
rugam, aut quid istiusmodi. qui ergo peccator est, et aliqua sorde 
maculatus, de ecclesia christi non potest appellari, nec christo 
subiectus dici. possibile autem est, ut quomodo ecclesia quae prius 
rugam habuerat et maculam, in iuuentutem et munditiam postea restituta 
est, ita et peccator currat ad medicum, quia non habent opus sani 
medico, sed male habentes, et curentur uulnera ipsius, et fiat de 
ecclesia quae corpus est christi. satis quoque eleganter et caute ad 
ephesios loquens ait: ut ecclesia subiecta est christo, ita et uxores 
uiris suis. si enim ita uxor subiicienda uiro est, ut christo ecclesia, 
inter uirum et uxorem erit sancta coniunctio, et nunquam corporis 
seruient passionibus. quod si nobis aliquis illud quod ad corinthios 
scribitur opposuerit, uirum uxori debitum reddere, et uxorem uiro, 
animaduertat magnam inter corinthios et ephesios esse distantiam. illis 
quasi paruulis atque lactentibus scribitur, in quibus erant dissensiones
 et schismata, et audiebatur fornicatio qualis ne inter gentes quidem; 
et propterea eis conceditur, ut post orationem ad idipsum redeant, ne 
tententur a satana: licet et ibi in consequentibus, non iuxta 
uoluntatem, sed iuxta sugkatabasin~g se eis dicat ignoscere. ephesii 
uero, apud quos fecit triennium, et omnia eis christi aperuit 
sacramenta, aliter erudiuntur: et habet unusquisque arbitrii liberam 
potestatem, uel corinthios sequi, uel ephesios: et saluari aut seruitute
 corinthii, aut ephesii libertate. uae, inquit saluator, praegnantibus, 
et lactantibus in die illa, hoc est, iudicii, quae utique proprie opera 
nuptiarum sunt.
unde omni labore nitendum, ut magis ephesios quam corinthios aemulemur: 
nec deprehendamur quasi in diluuio ementes, et uendentes, nubentes et 
matrimonio copulati, sed accinctis lumbis lucernas teneamus in manibus.
</p><p>"uiri, diligite uxores uestras, sicut et christus dilexit 
ecclesiam, et semetipsum tradidit pro ea, ut eam sanctificaret: mundans 
lauacro aquae in uerbo, ut exhiberet ipse sibi gloriosam ecclesiam, non 
habentem maculam, aut rugam, aut aliquid eiusmodi, sed ut sit sancta et 
immaculata". quamuis sui inuicem maritus et coniux amore teneantur 
(qualis illa uxor memoratur hasdrubalis, quae, capto uiro, in patriae se
 iecit incendium, et caeterae quae uiris mortuis superuiuere noluerunt) 
nunquam tamen dilectionem illam uir sapiens dilectioni christi et 
ecclesiae comparabit. sanctus igitur hic intelligendus est amor, quo et 
isaac dilexit uxorem suam rebeccam, quae interpretatur patientia: et de 
terra mesopotamiae, quae saeculi huius ex omni parte fluctibus cingitur,
 in terram eam repromissionis induxit, ut consolaretur pro morte matris 
suae. interitum quippe synagogae, coniunctione ecclesiae temperauit. 
ista dicentes occasionem haereticis damus qui omnes omnino nuptias 
repudiandas putant: et hoc uel maxime utuntur testimonio. quibus breuius
 respondendum, passiones hic et immunditiam, et luxuriam ab apostolo 
inter maritum et uxorem uetari, non sanctam coniunctionem: alioquin si 
coniugium omnino prohibebat, quid necesse fuit dicere, uxores uestras, 
cum potuerit dicere: uiri, diligite mulieres, uel uxores. uestras enim 
proprie matrimonium sonat. et rursum in sequentibus: et uiri debent 
diligere uxores suas, sicut sua corpora: et adhuc manifestius: qui 
uxorem suam diligit, seipsum diligit: nemo enim unquam suam carnem odit,
 sed nutrit et fouet eam: quia secundum edictum legis antiquae, et 
instaurationem euangelii, maritus et uxor una caro efficiuntur. 
liberorum ergo, ut diximus, in matrimonio opera concessa sunt. 
uoluptates autem quae de meretricum capiuntur amplexibus, in uxore 
damnatae. hoc legens omnis uir, et uxor intelligant, sibi post 
conceptum, magis orationi quam connubio seruiendum. et quod in 
animalibus et bestiis ipso naturae iure praescriptum est, ut praegnantes
 ad partum usque non coeant, hoc in hominibus sciant arbitrio 
derelictum, ut merces esset ex abstinentia uoluptatum. quia uero 
secundum tropologiam, uiros animas, et uxores corpora dixeramus, sic 
diligat anima carnem, quomodo christus ecclesiam, ut semetipsam tradat 
pro salute ipsius, et eam sanctificet uerbo doctrinae, ut exhibeat sibi 
eam non habentem maculam aut rugam aliquam uetustatis: maxime cum sciat 
illam in resurrectione saluandam, et uisuram esse salutare dei. talis 
uir caput habet christum; et cum propter salutem carnis se humilians, 
factus fuerit cum uxore sua una caro, retrahit eam ad spiritum, et 
domino copulatus, caro esse desistit. pulchre quoque maculam aut rugam, 
quia de coniugio loquebatur, de exemplo mulierum ad decorem traxit 
ecclesiae. sicut enim solent in mulierum corporibus uel sordere naeui, 
uel ruga contrahi, uel lentigo uariari: et hoc est omne studium 
feminarum, ut quod foedare uidetur abstergant, et exhibeant maritis 
corporum uenustatem: ita et animae omni peccatorum sorde purgandae sunt,
 ut ruga ueteris hominis iuuenta tendatur, et renouetur in nouum hominem
 de die in diem.
</p><p>"ita et uiri debent diligere uxores suas sicut sua corpora". et 
in genesi ex persona loquentis adam scriptum est: hoc nunc os ex ossibus
 meis, et caro ex carne mea. et idipsum in euangelio, domino postea 
dicente, firmatur: qui creauit ab initio, masculum et feminam fecit eos,
 et dixit: propter hoc relinquet homo patrem et matrem, et adhaerebit 
uxori suae, et erunt duo in carne una. cum igitur uir et uxor una caro 
sint: ita uxoribus ut nostris corporibus prouidendum. nemo autem corpus 
suum turpiter amat, aut semetipsum propter coitum diligit; sed quasi 
uasculum animae suae fouet corpus et nutrit, ne fracto uase, id quod 
continebatur, effluat et erumpat. nec non et iuxta litteram, quandiu 
mulier partui seruit et liberis, hanc habet ad uirum differentiam, quam 
corpus ad animam. sin autem christo magis uoluerit seruire quam saeculo,
 mulier esse cessabit, et dicetur uir, quia omnes in perfectum uirum 
cupimus occurrere. quod si ad tropologiam et haec referimus, amabimus 
nostrum corpus, et corporis sensus, uilioris quidem conditionis ab 
animo, sed per quos ad mentem bonarum artium et uirtutum transeant 
disciplinae.
</p><p>"qui uxorem suam diligit, seipsum diligit: nemo enim unquam 
carnem suam odio habuit, sed nutrit et fouet eam, sicut et christus 
ecclesiam". quantum ad simplicem intelligentiam pertinet, sancta inter 
uirum et uxorem charitate praecepta, nunc iubemur ut nutriamus, et 
foueamus coniuges, ut scilicet eis uictum atque uestitum, et ea quae 
sunt necessaria praebeamus. sed opponi nobis potest, quod non sit uera 
sententia dicentis apostoli: nemo enim unquam carnem suam odit, cum 
morbo regio laborantes, et ptysi, et cancere, et distillationibus, 
mortem uitae praeferant, et sua oderint corpora. magis itaque ad 
tropicam intelligentiam sermo referatur, et dicamus, quod illam carnem 
quae uisura sit salutare dei, anima diligat, et nutriat et foueat, eam 
disciplinis erudiens, et coelesti saginans pane, et christi sanguine 
irrigans, ut refecta et nitida possit libero cursu uirum sequi, et nulla
 debilitate, et pondere praegrauari. pulchre etiam in similitudinem 
christi nutrientis, et fouentis ecclesiam, et dicentis ad ierusalem: 
quoties uolui congregare filios tuos sicut gallina congregat pullos suos
 sub alas, et noluisti! animae quoque fouent corpora sua, ut corruptiuum
 hoc induat incorruptionem, et alarum leuitate suspensum, in aerem 
facilius eleuetur.
foueamus igitur et uiri uxores, et animae nostra corpora, ut et uxores 
in uiros, et corpora redigantur in animas. et nequaquam sit sexuum ulla 
diuersitas, sed quomodo apud angelos non est uir et mulier, ita et nos, 
qui similes angelis futuri sumus, iam nunc incipiamus esse quod nobis in
 coelestibus repromissum est.
</p><p>"quoniam membra sumus corporis eius, ex carne eius, et ex ossibus
 eius". quia membra sumus corporis christi, et christus nutrit et fouet 
ecclesiam: ideo et nos nutrimus, et fouemus carnem nostram, quam nemo 
unquam odio habuit. membra autem sumus corporis christi, non secundum 
naturam diuinitatis aeternae, sed iuxta id quod hominem est dignatus 
assumere. quanquam et homo ipse qui assumptus est, habeat naturam 
nostrorum corporum, sed non habeat originem. nos enim ex humano semine 
coagulamur: ille de spiritu sancto natus est. potest autem et aliter 
dici: quoniam corpus christi ecclesiae est, et ecclesia de cunctis 
credentibus congregatur, paulus et ephesii membra sunt corporis, id est,
 ecclesia christi.
</p><p>"propter hoc relinquet homo patrem et matrem, et erunt duo in 
carne una". quod frequenter adnotauimus, apostolos et euangelistas non 
eisdem uerbis usos esse, testamenti ueteris exemplis, quibus in propriis
 uoluminibus continentur, hoc et hic probamus: siquidem testimonium 
istud ita in genesi scriptum est: propter hoc relinquet homo patrem suum
 et matrem suam, et adhaerebit uxori suae, et erunt duo in carne una. 
nunc autem apostolus pro eo quod ibi habetur, heneken~g toutou~g, id 
est, propter hoc, posuit anti~g toutou~g, quod latine aliis uerbis dici 
non potest: deinde pro patre suo et matre sua, pronomina abstulit, et 
patrem tantum posuit et matrem: et quod in medio dicitur, et adhaerebit 
uxori suae, hic penitus praetermisit, et tantum quod sequebatur hoc 
dictum, superioribus copulauit, et posuit, et erunt duo in carne una. 
hoc autem totum nunc idcirco obseruauimus, ut etiam in caeteris locis, 
sicubi testimonia quasi de prophetis, et de ueteri testamento ab 
apostolis usurpata sunt, et in nostris codicibus non habentur, nequaquam
 statim ad apocryphorum ineptias, et deliramenta curramus, sed sciamus 
scripta quidem ea esse in ueteri testamento, sed non ita ab apostolis 
edita, et sensum magis usurpatum: nec facile nisi a studiosis posse ubi 
scripta sint, inueniri. igitur ad exhortationem mutui affectus inter 
uxorem et uirum, adam et euae sumpsit exemplum. ut quomodo costa 
tollitur de adam, et aedificatur in coniugem, et ipsa rursum coniux in 
unam uiri carnem redigitur, quia qui uxorem diligit, seipsum diligit, 
sic et nos nostras amemus uxores. idipsum autem per allegoriam in 
christo interpretatur, et in ecclesia: ut adam christum, et eua 
praefiguraret ecclesiam. factus est enim nouissimus adam in spiritum 
uiuificantem. et quomodo de adam et uxore eius omne hominum nascitur 
genus: sic de christo et ecclesia omnis credentium multitudo generata 
est. quae unum ecclesiae corpus effecta, rursum in latere christi 
ponitur, et costae locum replet, et unum uiri corpus efficitur, ipso 
domino id in euangelio postulante: pater, da, ut quomodo ego et tu unum 
sumus: sic et ipsi in nobis unum sint. interrogemus marcionem qua 
consequentia locum istum qui de ueteri usurpatus est instrumento, in 
christum et in ecclesiam interpretari queat, cum iuxta illum scriptura 
uetus omnino non pertineat ad christum.
</p><p>"sacramentum hoc magnum est, ego autem dico, in christo et in 
ecclesia". non, ut plerique existimant, omnis historia quae de adam et 
de eua in genesi scripta est, ad christum et ad ecclesiam facile referri
 potest, sed tantummodo quod in praesenti loco ponitur, id est: propter 
hoc relinquet homo patrem suum et matrem suam, et adhaerebit uxori suae,
 et erunt duo in carne una. primus enim homo, et primus uates adam, hoc 
de christo et ecclesia prophetauit: quod reliquerit dominus noster atque
 saluator patrem suum deum, et matrem suam coelestem ierusalem, et 
uenerit ad terras propter suum corpus ecclesiam, et de suo eam latere 
fabricatus sit, et propter illam uerbum caro factum sit. et quia non 
omnia aequalia sacramenta sunt, sed est aliud sacramentum maius, et 
aliud minus: propterea nunc dicit: sacramentum hoc magnum est; simul que
 humilitatis eius indicium est inferentis: ego autem dico in christo et 
in ecclesia. gregorius nazianzenus, uir ualde eloquens, et in scripturis
 apprime eruditus, cum de hoc me cum tractaret loco, solebat dicere: 
uide quantum istius capituli sacramentum sit, ut apostolus in christo 
illud, et in ecclesia interpretans, non se ita asserat, ut testimonii 
postulabat dignitas, expressisse, sed quodammodo dixerit: scio quia 
locus iste ineffabilibus plenus sit sacramentis, et diuinum cor quaerat 
interpretis. ego autem pro pusillitate sensus mei, in christo interim 
illud, et in ecclesia intelligendum puto: non quo aliquid christo et 
ecclesia maius sit, sed quod totum quod de adam et de eua dicitur, in 
christo et in ecclesia interpretari posse, difficile sit.
</p><p>"uerumtamen et uos singuli unusquisque suam uxorem sicut se 
diligat". aestimet aliquis eamdem inter maritum et uxorem iuberi ab 
apostolo charitatem, quae in proximum praecepta est: sic enim scriptum 
est: diliges proximum tuum sicut teipsum, et nunc dicitur: unusquisque 
suam uxorem sicut se diligat. ergo eadem in proximum et in uxorem 
charitas erit. quod si proximus, iuxta interpretationem saluatoris, 
omnis homo est homini: nulla ergo erit inter uxorem et quorumlibet 
hominum dilectionem differentia charitatis, quod dicere ualde absurdum 
est. in proximo enim similitudo ponitur, ut sic eum diligas sicut te, et
 cupias esse saluatum.
in uxore autem comparationis aduerbium, sicut, non similitudinem, sed 
approbationem et confirmationem, cum quodam pondere sonat. quomodo 
dicimus de uiro: quasi uir fecit, et de saluatore scriptum est: uidimus 
gloriam eius, quasi gloriam unigeniti. non quo ipse saluator gloriam 
habuerit ad comparationem alterius unigeniti: ipse est enim unigenitus. 
et unigenitus si et alter fuerit, unigenitus non potest appellari. unde 
alterius unigeniti non indigebat exemplo: sed quasi unigenitum, hoc est,
 ut semetipsum decebat gloriam habere, possedit. hoc idem et 
septuagesimi secundi psalmi, iuxta graecos tamen, exordium sonat: h�s~g 
agathos~g ho~g theos~g t�i~g isra�l~g tois~g euthesi~g t�i~g kardiai~g, 
quod a nostris translatum est: quam bonus deus israel rectis corde! 
alioquin iuxta graecos h�s~g, id est, sicut, similitudinem magis 
uidetur, quam firmitatem significare dictorum, si non ut confirmationem 
audieris, sed quasi exemplum. simul et hoc attendendum, quod uir 
diligere iubetur uxorem, mulier uero timere uirum. congruit enim uiro 
dilectio, mulieri timor: seruo uero non solum metus, sed et tremor 
iungitur. unde et in consequentibus ait: serui, obedite dominis 
carnalibus cum timore et tremore.
</p><p>"mulier autem ut timeat uirum". si in deum metus propter timorem 
supplicii, non sinit eum qui metuit esse perfectum; quanto magis 
imperfecta erit mulier, non solum deum, sed etiam uirum metuens? propter
 quod requirendum, an carnaliter uxor intelligenda sit, et uxoris timor:
 cum frequenter multo meliores maritis inueniantur uxores et eis 
imperent, et domum regant, et educent liberos, et familiae teneant 
disciplinam: illis luxuriantibus et per scorta currentibus. hae uiros 
suos utrum regnare debeant, an timere, lectoris arbitrio derelinquo. 
quod si iuxta allegoriam, ut supra diximus, uxor in corpore accipitur, 
uir in animo, nihil incongruum est timere eam ut ancillam uirum, in 
secundo gradu et in uiliori substantia constituam. animi quippe, ut ait 
crispus, imperio, corporis seruitio magis utimur. qui uero simplicem 
intelligentiam mulieris sequitur et mariti, duas significantias in uerbo
 timoris esse monstrabit. et dicet una de qua ioannes ait: qui timet, 
poenam habet, et qui timet, non est perfectus. iuxta quam et serui 
spiritum seruitutis habent in timore, quem exiguntur a domino dicente ad
 eos: et si pater sum ego, ubi est gloria mea; et si dominus sum ego, 
ubi est timor meus? alteram uero quae apud philosophos nominatur 
eulabeia~g, et apud nos, licet non plene sonet, reuerentia dici potest. 
scit quoque et prophetes perfectorum timorem, quem qui timuerit, 
perfectus est, in tricesimo tertio psalmo dicens: non est inopia 
timentibus eum. potest igitur uxori simpliciter intellectae hic imperari
 metus, ut timeat, hoc est, reuereatur uirum suum.
</p><p>6. "filii, obedite parentibus uestris in domino: hoc enim est 
iustum. honora patrem tuum et matrem tuam (quod est mandatum primum in 
promissione) ut bene sit tibi, et longaeuus sis super terram". ambigue 
dictum, utrum in domino parentibus suis filii debeant obedire, an certe 
parentibus suis filii obediant in domino. quod utrumque faciendum, ut et
 his parentibus qui nos in domino genuere, qualis fuit paulus et 
apostoli, obediamus et ea faciamus quaecunque praeceperint, et 
parentibus nostris, de quibus secundum carnem nati sumus, obtemperemus 
in domino, implentes ea quae non sunt domini contraria uoluntati. simul 
que et haereticos coarctabimus, nolentes uetus testamentum esse dei 
boni, cuius filius christus sit. qua ratione apostolus christi, boni dei
 filii, scriptura creatoris utatur, et obedientiam filiorum de ueteri 
lege praesumat. quod testimonium de exodo sumptum, ita ibi contexitur: 
honora patrem tuum et matrem tuam, ut bene sit tibi, et sis longaeuus 
super terram, quam dominus deus tuus dabit tibi: de quo nunc ultima 
uerba subtraxit, quod mandatum in decalogo quintum est. unde quaerendum 
quare nunc dixerit, quod est mandatum primum: cum primum mandatum sit: 
non erunt tibi dii alii praeter me. quamobrem nonnulli ita legunt, quod 
est mandatum primum in promissione.
quasi quatuor alia mandata, quae ante dicta sunt, non habebant 
promissiones, et in hoc solo pollicitatio feratur adiuncta, ut bene sit 
tibi, et sis longaeuus super terram quam dominus deus tuus dabit tibi. 
sed uidentur mihi non obseruasse subtilius, et in secundo mandato 
repromissionem esse sociatam. ait enim: non facies tibi idolum, neque 
omnem similitudinem eorum quae in caelo sursum, et quae in terra 
deorsum, et quae in aquis subtus terram: non adorabis ea, et non 
immolabis illis: ego enim sum dominus deus tuus, deus zelotes, qui reddo
 peccata patrum in filios usque ad tertiam et quartam generationem, his 
qui me oderunt, et facio misericordiam in millia his qui diligunt me, et
 custodiunt mandata mea. obserua enim quod uerba sint sponsionis: 
faciens misericordiam in millia his qui diligunt me, et custodiunt 
mandata mea. forsitan ergo quia decalogus exeunti de aegypto populo, 
prima lex data est, unumquodque mandatum decalogi, primum mandatum est 
appellandum, ad comparationem eorum praeceptorum, quae postea in lege 
conscripta sunt. qui uero expositionem superiorem tenere conabitur, in 
eo quod distinxerat, quod est mandatum primum in repromissione, dicet 
separatim esse mandatum: honora patrem tuum et matrem tuam: et postea 
repromissionem suo loco positam, ut sis longaeuus super terram, quam 
dominus deus tuus dabit tibi. in hoc uero mandato, id est: non facies 
tibi idolum, neque omnem similitudinem, non seorsum, sed sub uno textu 
atque sermone, non tam promissionem datam, quam sententiam in laudes dei
 esse finitam, facientis misericordiam in millia his qui eum diligunt, 
et custodiunt mandata eius. rursum is qui tota decalogi mandata, primum 
mandatum esse contendit, repromissionem in qua scriptum est: ut sis 
longaeuus super terram, quam dominus deus tuus dabit tibi, non solum ad 
eos pertinere monstrabit, qui parentibus obsequantur; sed etiam ad alia 
innumerabilia praecepta; et necesse habebit cuncta replicare mandata, in
 quibus merces haec et praemium promittantur, ut sint longaeui super 
terram, quam dominus deus suus dederit eis. a quo diuersus ille exigere 
debebit interpres, ut doceat ante hoc mandatum, illa quae ob eo prolata 
sunt, scripta esse mandata. quod si non potuerit approbare, frustra et 
in aliis praeceptis hanc repromissionem adiunctam esse memorabit. post 
haec retractandum, pro honore patris et matris, non iudaicum et carnale 
esse promissum, ut longaeui sint filii super terram, quam dominus deus 
suus dederit eis. multos enim fuisse credendum, qui et parentibus 
obsequentes cito mortui sint et in parentes impii usque ad extremam 
uenerint senectutem. respondeant enim iudaei et similes iudaeorum, si 
uitae istius longitudo est in repromissis, et diu in corpore permanere 
felicitas est, quid sibi uult illud in psalmis: heu mihi, quia incolatus
 meus prolongatus est! habitaui cum habitantibus cedar. et hoc salomonis
 in ecclesiaste: laudaui ego omnes mortuos qui olim mortui sunt, super 
uiuentes qui uiuunt usque in praesens: et melior est super hos duos, qui
 necdum natus est, et non uidit omne opus malum quod factum est sub 
sole; et post paululum: si genuerit uir centum, et annos plures uixerit,
 et multi fuerint dies annorum eius, et anima illius repleatur bonis, et
 sepultura non sit ei: dixi melius est super eum abortiuum, quia in 
uanitate uenit, et in tenebris nomen eius operietur: et quidem solem non
 uidit, et caetera. si enim laudantur super uiuos mortui (et iuxta 
quosdam qui, antequam in corpora ista descendant, animas degere in 
coelestibus arbitrantur, melior esse dicitur duobus, qui necdum natus 
est, et omnis ista uita tentatio est; et secundo iob: mors uiri requies:
 et iuxta eumdem et ieremiam, maledicta est dies in qua nascimur), 
quomodo nunc repromittitur honorantibus patrem et matrem quod longaeui 
sint super terram, quam dominus deus suus dederit eis? quaerenda est 
ergo terra, quam dominus repromittit et tribuit his qui spiritualem 
aegyptum reliquerint, et cum omni patientia, magna et terribilia uitae 
istius deserta transierint, et uicerint reges magnos, quos percutit 
dominus: et transierint in iudaeam quae lacte et melle fluit, et sub 
iesu duce, iericho corruente atque uastata hai, quae interpretatur, 
abruptum, ierusalem uenerint, et aedificetur eis templum sub salomone 
rege pacifico, et possideant terram, quae mansuetis est praeparata: 
beati quippe mites, quoniam ipsi possidebunt terram, quae uere est terra
 uiuentium, psalmista quoque dicente: credo uidere bona domini in 
regione uiuentium. huius uitae longitudinem et sapientia habet in manu 
dextera, in sinistra tenens diuitias et gloriam.
</p><p>"et patres nolite ad iracundiam prouocare filios uestros: sed 
educate illos in disciplina et conuersatione domini". peccatum filiorum 
est non obedire parentibus, et quia poterant parentes aliquid imperare 
peruersum, adiunxit, in domino. peccatum uero parentum, paruulos filios 
atque lactentes ad iracundiam prouocare, aut certe iam adolescentibus et
 maturioris aetatis, ea imperare quae grauia sunt. sicut igitur in 
filiis obsequium, et subiectionis merces est demonstrata: ita parentibus
 moderatum iubetur imperium, ut non quasi seruis, sed quasi filiis 
praeesse se nouerint. nec hoc praecepti fine contentus est, sed et illud
 adiunxit: educate illos in disciplina et correptione domini. quam 
correptionem nos legimus, melius in graeco dicitur nouthesia~g, quae 
admonitionem magis et eruditionem quam austeritatem sonat. legant 
episcopi atque presbyteri, qui filios suos saecularibus litteris 
erudiunt, et faciunt comoedias legere, et mimorum turpia scripta 
cantare, de ecclesiasticis forsitan sumptibus eruditos: et quod in 
corbonam pro peccato uirgo uel uidua, uel totam substantiam suam 
effundens quilibet pauper obtulerat, hoc kalendariam strenam, et 
saturnalitiam sportulam et mineruale munus grammaticus, et orator, aut 
in sumptus domesticos, aut in templi stipes, aut in sordida scorta 
conuertit. eli sacerdos ipse sanctus fuit, sed quia filios suos non 
erudiuit in omni disciplina et correptione, supinus cecidit, et mortuus 
est. non enim poterat ad priora extendi, sed retrorsum ruit, et 
opisthotono insanabili lapsus in tergum, ad sodomam cum lot uxore 
respexit. et certe corripuerat filios suos, dicens: quare facitis uerba 
haec quae ego audio de uobis mala ab omni populo? nolite, filii mei: 
quoniam non est bona fama, quam ego audio de uobis. de istiusmodi 
patribus et isaias lacrymabili uoce causatur, dicens: et filii 
alienigenarum nati sunt eis. quod si hoc ephesiis laicis, et plerisque, 
ut in populo solet, uitae huius negotiis occupatis, praecepit, ut filios
 suos erudiant in omni disciplina, et admonitione domini: quid de 
sacerdotibus aestimandum est, de quorum ordine ad timotheum scribit, 
dicens: filios habentem in obsequio, cum omni honestate.
et idipsum ad titum inculcat et repetit: filios habentem fideles: non in
 accusatione luxuriae, aut non subditos: et quasi uitia filiorum 
parentibus imputentur, coniunctionem causalem interserens, ait: oportet 
enim episcopum sine crimine esse, tanquam dei dispensatorem. non est 
ergo sine crimine episcopus, cuius filius non fuerit subditus, et in 
accusatione luxuriae.
</p><p>"serui, obedite dominis carnalibus, cum timore et tremore, et 
simplicitate cordis uestri, sicut christo, non ad oculum seruientes, 
quasi omnibus placentes, sed ut serui christi, facientes uoluntatem dei 
ex animo: cum fidelitate seruientes sicut domino, et non hominibus: 
scientes quod unusquisque quod fecerit boni, hoc recipiet a domino, siue
 seruus, siue liber". propheta loquente ad ierusalem: qualis tu timuisti
 ab homine mortali, et a filio hominis? et petro in epistola sua: 
timorem eorum ne timeatis: sed dominum iesum christum sanctificate in 
cordibus uestris: et saluatore eadem concinente: "nolite timere eos qui 
possunt occidere corpus, et plus non habent quod uobis faciant, sed 
timete eum qui potest et animam et corpus occidere in gehennam: salomone
 quoque paria testante: fili, honora dominum, et confortaberis: praeter 
illum autem ne timeas alium". uidetur apostolus diuersa praecipere ut 
serui cum timore et tremore obediant dominis carnalibus, et uxor ut 
timeat uirum. atque qui simplicius respondebit, haec dicet: non 
perfectis seruis et eis qui sapientiae secreta cognouerint haec 
praecepta constituit, sed his qui principia habebant fidei, et doctrinis
 humilioribus indigebant. alius uero asserat eum qui non habeat spiritum
 seruitutis iterum in timore, nequaquam huic subiacere sententiae, ut 
cum timore et tremore obediat dominis carnalibus, hoc idem et de uxore 
dicturus, quae iubetur ut timeat uirum. porro tertius in hoc quoque 
loco, sicut in muliere, timorem pro reuerentia dictum putabit: sed 
arctabitur ex eo quod additus est timori tremor. potest enim uxori 
reuerentia conuenire, ut reuerens timeat uirum. ubi autem tremor est, 
metus non sonabit reuerentiam, sed timorem. necessario itaque in seruis 
additum est, ut post timorem domini habeant et tremorem, et ad 
distinctionem domini spiritualis, nunc carnalis dominus appellatur: ita 
ut seruo quicunque crediderit in deum, et necdum ad scientiae summam 
peruenerit, non indecens sit domino seruire carnali cum timore et 
tremore, in simplicitate cordis sui, et sic ei seruire fideliter ut 
christo. non ad oculum seruiens, ut hi faciunt qui hominibus placere 
desiderant, sed ut necessitatem in uoluntatem uertat, et faciat de 
seruitute mercedem maxime cum dominus carnis a domino spiritus diuersa 
non imperet. hoc est enim quod ait: non ad oculum seruientes, ut 
hominibus placentes, sed ut serui christi, facientes uoluntatem dei. sed
 et ipsam fidelitatem non coactam seruus habeat, sed spontaneam et ex 
animo: sic seruiens domino suo sicut christo, a quo recepturus est 
fidelis praemium seruitutis, non minus quam si liber uoluntate 
seruisset. simul et hoc notandum, quod obedientiae filiorum atque 
seruorum diuersa subiunxerit. ad filios enim dicit: obedite parentibus 
uestris in domino: ad seruos uero, obedite dominis carnalibus cum timore
 et tremore. ut sicut inter seruum et uxorem habet metus diuersitatem: 
ita et inter filios et seruos obedientia discreparet. et pulchre 
imperans seruis ut obediant dominis, adiecit, quasi christo: et iterum, 
ut serui christi, facientes uoluntatem dei: ut scilicet non audiat 
seruus carnalem dominum, si contraria deo praeceptis uoluerit imperare. 
quomodo autem ad corinthios secundum tempus rescripserat, ne per 
occasionem fidei in christum inter maritos, et uxores diuortia fierent, 
si e duobus unus credere uoluisset: ita ad ephesios et ad colossenses, 
quia plurimi inter initia fidei putabant gentiles dominos contemnendos, 
nunc conditionum moderate praecepta constituit: ut et seruitia non 
uideatur contra dominos concitare, et rursum nequaquam dominos doceat 
audiendos, si uitiosa et nefanda praecipiant.
</p><p>"et domini, eadem facite ad illos, remittentes minas, scientes 
quia et ipsorum, et uester dominus est in coelis, et personarum non est 
acceptio apud eum". quaenam sunt haec quae seruis superius imperauit, ut
 diceret dominis eadem facienda quae seruis? puto illa quae dixerat, in 
simplicitate cordis, et, facientes uoluntatem dei: et, ex animo; et, cum
 fidelitate siue beneuolentia in seruos, quia eunoia~g utrumque sonare 
potest. unusquisque enim quod fecerit boni, hoc recipiet a domino, siue 
famulus seruierit, sicut dictum est, siue liber dominatus fuerit, ut 
oportet: ut non sit terribilis, non promptus ad uerbera: sciens quia et 
ipse habeat dominum in coelis, apud quem non est acceptio personarum, et
 qui solus tantum iudicet uoluntates, et iuxta eas deteriori praeferat 
meliorem, eligens facta, non homines. "de caetero confortamini in 
domino, et in potentia uirtutis eius". scio in graeco pro uirtute, 
fortitudinem positam, id est, ischun~g: quia uirtus apud eos aret�~g 
appellatur. sed haec apud nos consuetudo est scripturarum, ut 
indifferenter ischun~g et aret�n~g, uirtutem nominent: maxime quia 
fortitudo corporis uirtus animi existimatur. quanquam et apud 
philosophos inter quatuor uirtutes fortitudo sit posita; quam utique 
animi, et non corporis esse manifestum est. quod igitur ait: 
confortamini in domino, et in potentia uirtutis eius, totum sentitur in 
christo, ut in omnibus uirtutibus quae super eo intelliguntur, qui 
crediderint confortentur. et prudenter post specialia mandata, quid 
uiris et uxoribus, patribus et filiis, dominis et seruis obseruandum 
sit, nunc generaliter omnibus in commune praecipit, ut in domino et in 
eius potentia confortati, praeparent se aduersum diabolum, de quo in 
consequentibus scribit.
</p><p>"induite omnia arma dei, ut possitis stare contra uersutias 
diaboli". ex his quae infra legimus, et his quae in scripturis omnibus 
de domino saluatore dicuntur, manifestissime comprobatur, omnia arma dei
 quibus nunc indui iubemur, intelligi saluatorem; ut unum atque idem sit
 dixisse,. induite uos omnia arma dei; quasi dixerit: induite dominum 
iesum christum. si enim cingulum ueritas est, et lorica iustitia est: 
saluator autem et ueritas et iustitia nominatur, nulli dubium quin ipse 
et cingulum sit et lorica. itaque iuxta haec, ipse erit et praeparatio 
euangelii pacis, et scutum fidei, et galea salutaris, et gladius 
spiritus, quod est uerbum dei, et uiuens sermo et efficax, et acutus 
super omnem gladium ex utraque parte acutum. quae autem alia arma dei 
possumus existimare, quibus induendus est qui habet aduersum diaboli 
dimicare uersutias excepta uirtute, quae christus est. hunc enim qui 
iuxta omnia quae super eo intelliguntur, fuerit indutus, potens erit 
contra uniuersas insidias diaboli repugnare, et secundum id quidem quod 
ueritate praecinctus est, non facile ad falsitatis dogmata deducetur. 
iuxta hoc uero quod loricam indutus est iustitiae, iniquitatis iaculis 
non poterit perforari. nec non cum calciatus fuerit calciamentis 
pulcherrimis in praeparatione euangelii pacis, quasi is qui praeparauit 
in fine opera sua, et idcirco pacis homo factus est, nec bellicum 
aliquid et tumultuosum agit, nec cum his qui impraeparati sunt, 
condemnabitur. infidelitas quoque, quae inimica est fidei, ubi scutum 
est fidei, nihil ualebit. caput etiam et principale cordis, et animae in
 quo sensus omnes locati sunt, salutis galea circumdatum non 
quassabitur. ad extremum quasi uir bellator et fortis, omnes sectas 
contrarias ueritati concidet, interficiet, iugulabit, gladium spiritus, 
id est, uerbum dei, manu tenens. uolens ergo apostolus multimoda diaboli
 ingenia ostendere, quibus nos capere nitatur per ea loca in quibus non 
omni custodia seruemus cor nostrum, methodeias~g eius, id est, 
adinuentiones uel uersutias nominauit. si enim abstinuerimus nos a 
corporum uoluptate, parum cautos in auaritia capit. quod si et auaritiam
 cum uoluptate contemnimus, per luxuriam irrepit, et facit nobis uentrem
 esse deum, et per hanc etiam illa quae fortia esse uidebantur, 
expugnat. et quomodo solent sapientes exercituum principes, ea uel 
maxime oppugnare urbium loca quae parum munita sunt, ut cum per illa 
irruperint, facile munita capiantur; ita et diabolus per ea quae patere 
uidet, aut certe non firmiter clausa, quaerit irrumpere, et ad ipsam 
arcem cordis et animae peruenire. et quid me necesse est de pluribus 
eius insidiis dicere, cum ex his et caeterae uersutiarum eius species 
cognoscantur? diabolus autem, nomen graecum est, quod interpretatur 
criminator. iuxta hebraei uero sermonis proprietatem, quia et tribus 
zabulon quamdam similitudinem huius uocabuli habet, kataru�n~g, id est 
deorsum fluens dici potest, quod scilicet paulatim de uirtute ad uitium 
fluxerit, et de coelestibus ad terrena corruerit.
</p><p>"quoniam non est nobis colluctatio aduersus sanguinem et carnem; 
sed aduersus principatus, aduersus potestates aduersus mundi rectores 
tenebrarum harum, aduersus spiritualia nequitiae in coelestibus". non 
puto paulum scribentem ad corinthios dicere potuisse: non est uobis 
colluctatio aduersus carnem et sanguinem, quibus ait: tentatio uos non 
apprehendat nisi humana. fidelis autem deus, qui non permittet uos 
tentari supra id quod potestis. existimo quippe aduersus carnem et 
sanguinem esse certamina, quae ibi tentationes appellantur humanae, 
quando caro concupiscit aduersus spiritum, et prouocat nos facere opera 
sua, fornicationem, immunditiam, luxuriam, idololatriam, inimicitias, 
contentiones, aemulationes, iras, rixas, dissensiones, haereses, 
insidias, ebrietates, comessationes et reliqua his similia. porro non 
est humana tentatio, nec aduersus carnem et sanguinem pugna, quando aut 
ipse satanas transfiguratus in angelum lucis, persuadere nititur, ut eum
 angelum lucis arbitremur, aut aliquid horum simile facit, in omni 
uirtute, signis et portentis mendacibus, in omni deceptione iniquitatis.
 nam cum aliquem illaquearit inimicus ut recipiat se, et loquatur in eo,
 haec dicit dominus, non quasi caro et sanguis eum decipit, aut quasi 
humana tentatio, sed quasi principatus et potestas, rector tenebrarum et
 nequitia spiritualis. quamobrem non demus locum diabolo, sed et si 
spiritus potestatem habentis ascenderit super nos, iuxta quod scriptum 
est, locum non demus ei. dicat quispiam hoc quod ait: non est nobis 
colluctatio aduersus sanguinem et carnem, sed aduersum principatus et 
potestates, et caetera quae sequuntur, ideo dici, ut doceamur, ne ea 
quidem quae nobis ministrari uitia putamus ex carne, carnis esse uel 
sanguinis, sed a quibusdam spiritualibus nequitiis suggeri. sunt enim 
quidam daemones amoribus et amatoriis canticis seruientes, ut propheta 
quoque commemorat dicens: spiritu fornicationis seducti sunt. nam et 
barbara quaedam nomina eorum esse dicuntur, ut saepe confessi sunt hi 
quos uere uulgus maleficos uocat, et incantationes, et preces, et 
colores uarii, et diuersa uel metallorum genera, uel ciborum, ad quae 
inuocati assistere daemones, et infelices animas capere memorantur. alii
 uero iracundias, et furores, et bella committere: alii praeesse 
inimicitiis, et inter homines odia concitare.
quia uult ergo, aiunt, apostolus nos docere: non ex natura corporis, et 
de materia carnis et sanguinis, haec uitiorum genera procreari, sed 
instinctu daemonum; propterea ait: non est nobis colluctatio aduersus 
sanguinem et carnem, sed aduersus principatus et potestates, et reliqua.
 ideo autem nunc eorum qui magicis infelices artibus seruiunt, et facere
 ista perhibentur, in medium exempla protulimus, ut retundamus eorum 
opinionem, qui putant omnia uitia esse carnis et sanguinis, et nullam 
habere daemones potestatem, ut nos incitent ad peccatum. talem 
luctationem et iacob putamus fuisse, quod scilicet non aduersum carnem 
et sanguinem contenderit, quando remansit solus, et luctabatur cum eo 
homo, adiuuans eum, et corroborans aduersum alium, sudore nimio 
dimicantem. et simul uide; ne forte ridiculi sint qui arbitrantur in 
ritum luctantium, tota iacob nocte luctatum. quid enim grande, si ut 
illi aiunt, luctans aut superarit, aut uictus sit? sed iuxta 
rationabilem et conuenientem patriarchae luctam, talem illi 
colluctationem fuisse credendum est, qualem hi habent qui possent 
dicere: non est nobis colluctatio aduersus carnem et sanguinem. non 
necesse est totum nunc loci illius excutere sacramentum, cum in suo 
loco, si uixero, plenius disserendum sit. quaerimus autem ubi in ueteri 
testamento paulus haec legerit, aut qua auctoritate quae minime scripta 
sunt, publicarit. et coniicimus ex his quae de praeliis et singulari 
certamine, uerbi causa, dauid aduersum goliam, et filiorum israel contra
 alienigenas, et caeteras gentes, scripta sunt in lege, et iesu, et 
libro iudicum, et regnorum, et paralipomenon, altius intellexisse 
apostolum, et spirituale bellum sensisse de carneo, quo pugnantes uicti 
sint, siue superarint, et satrapas quidem uniuscuiusque loci, supernarum
 fuisse indicia potestatum: reges autem gentium singularum, imagines 
eorum qui nunc rectores mundi, tenebrarum que dicuntur: malos uero 
homines spirituales nequitias in coelestibus demonstrasse. et uidetur 
nobis apostolus aliis uerbis haec dicere: o ephesii, quae de praeliis 
israelis aduersum nationes legitis, uidentur quidem carnem sonare uel 
sanguinem, uerbi gratia, aegyptiorum, idumaeorum, ammonitarum, 
moabitarum, et gentium caeterarum: sed si uere uultis scire, cognoscite 
quia illa uniuersa figuraliter contingebant illis. scripta sunt autem 
propter nos, in quos fines saeculorum decurrerunt, ut intelligamus ex 
illis, non esse nobis pugnam aduersum carnem et sanguinem, sed aduersus 
spirituales quasdam et inuisibiles potestates, aduersus rectores earum 
tenebrarum, quae huic mundo incubant, et errorem hominibus 
incredulitatis offendunt, et aduersum spiritualia nequitiae, quae 
habitant in coelestibus: non quo daemones in coelestibus commorentur, 
sed quo supra nos aer, hoc nomen acceperit. unde et aues quae uolitant 
per aerem, uolucres coeli esse dicuntur. nam et in alio loco de 
daemonibus quod in aere isto uagentur, apostolus ait: in quibus 
ambulastis aliquando iuxta saeculum mundi istius, secundum principem 
potestatis aeris spiritus, qui nunc operatur in filios diffidentiae. 
haec autem omnium doctorum opinio est, quod aer iste qui coelum et 
terram medius diuidens, inane appellatur, plenus sit contrariis 
fortitudinibus. post haec retractandum, a quo principatus, et 
potestates, et rectores tenebrarum mundi, et spiritualia nequitiae in 
coelestibus, ut hoc sint, acceperint potestatem. et quidem dicat alius, 
apostatam diabolum satellitibus suis diuersa officia commisisse, et non 
esse harum distributionum auctorem deum. cui potest illud diligens 
lector opponere, et quomodo scriptum est: non est enim potestas, nisi a 
deo? quod si de hominibus dicitur, quanto magis de his qui sunt 
subtilioris melioris que naturae? nec statim qui hoc sentiat, 
blasphemiae eum crimen incurrere: quia unusquisque iuxta suam uoluntatem
 diuersa ministeria sortitus sit. quomodo enim in urbibus eos qui 
aliquid commisere flagitii, uidemus uel bestias alere, uel secare 
marmora, uel mundare spurcitias cloacarum, uel praeesse gladiatoribus, 
et fundendo reorum sanguini destinari: ita et daemones ex proprii 
arbitrii libertate, insidiarum, fraudum, scelerum, atque periurii, et 
reliquam uitiorum prouinciam esse sortitos, ut sint rectores tenebrarum,
 quia esse lucis principes noluerunt. hi ergo rectores mundi atque 
tenebrarum, cum aduersum aliquem colluctantes supplantauerint eum, 
fecerint que corruere, statim illum suo mundo et suis tenebris quibus 
principantur, annectunt. ob quam causam fortius laborandum, ut qui semel
 audiuimus: ego elegi uox de isto mundo: iam non estis de isto mundo: si
 enim essetis de mundo, mundus quod suum esset, amaret, non redeamus ad 
mundum, nec subiiciamur ei: sed crucifigatur nobis mundus, et nos ei, ut
 rector lucis, iesus proprio mundo nos copulet, et sub patris esse 
faciat ditione, erutos de spiritualis nequitiae potestate, et de coelo 
eorum quod transiturum est, nec dei sedes appellari potest. impium 
quippe est, ut spiritualia nequitiae in coelestibus, eum coelum tenere 
credantur, de quo loquitur deus: coelum mihi thronus est. itaque qui 
intelligit quanta in isto mundo, nobis et praesentibus, et absentibus 
fiant: dum ea uidere non possumus, siue propter corpus humilitatis 
nostrae hoc fragile atque terrenum, quo anima inuoluitur, siue quia 
carnalibus oculis subtilior natura non panditur: hic uidebit quae sint 
tenebrae quae ab apostolo nunc dicantur: quod scilicet aut tota uita 
ista terrena, tenebrae nuncupentur (lux quippe lucet in tenebris, et 
tenebrae eam non comprehenderunt), aut animae lumen et sensus, terrenum 
corpus, et corpus mortis, et humilitatis obumbret, operiat et obcaecet. 
sciamus autem quod, excepto praesenti loco, nec in ueteri, nec in nouo 
testamento, kosmokratoras~g, id est mundi rectores, unquam legerimus: 
quod nomen idcirco paulus apostolus finxit: quia necesse habebat ad 
ephesios disputans, rebus nouis et inuisibilibus noua nomina coaptare. 
adhuc propter hoc quod ait in caelestibus, quia uidetur ambiguum, 
dicendum, subaudiri posse illud ad omnia, ut sit sensus: non est nobis 
colluctatio aduersus potestates in coelestibus, et rectores tenebrarum 
istarum in coelestibus, et spiritualia nequitiae in coelestibus; et non 
tantum, aduersum spiritualia nequitiae in coelestibus. maxime si 
intelligimus (ut iam supra expositum est) quomodo coelestia nominentur 
propter uolucres coeli, et quod in usu dicitur, pluuiam uenire de coelo:
 non quo pluuia e coelo ueniat. philosophi quippe aiunt, non amplius, 
quam duobus millibus passuum a terra distare nubes, ex quibus fundantur 
pluuiae, et imber irroret. iuxta quem sensum cataractae quoque coeli 
diluuio apertae esse feruntur. uerumtamen quanto quis peior fuerit, 
tanto uicinior erit terrae locis, et pinguiori substantiae.
siquidem et terra, et circumdatus nobis aer habent pinguedinem suam: 
aiunt quidam et animas corporibus liberatas, si attenuatae fuerint in 
praesenti uita, et lima, ut ita dicam, ask�se�s~g atque uirtutum, in 
subtile corpus attritae, non habitaturas in pinguioribus locis: sed deo,
 qui incorporeus est, uicinas fore. si uero tales fuerint, de quibus 
dici possit; filii hominum, usquequo graui, siue pingui corde, secundum 
crassitudinis suae pondus ad infima detrahi, et pinguedine praegrauari. 
post hoc et illud pariter disserendum, an hac terra et aere aliquis 
pinguior locus sit, qui a plerisque appellatur infernus, in quo hi qui 
dicuntur inferi, commorentur. quinam uero isti sint, et quam uel 
cognationem, uel diuersitatem habeant, ad eos qui spiritualia nequitiae 
in coelestibus appellantur, non est praesentis temporis disputare. 
reliquum est, ut quid inter colluctationem carnis et sanguinis, et inter
 rectores tenebrarum istarum, et spiritualia nequitiae in coelestibus 
sit, in duobus apud apostolum manifestius discamus agminibus. quando 
enim uult humanas tentationes, hoc est, colluctationem carnis et 
sanguinis indicare, despiciens eas atque contemnens loquitur: quis nos 
separabit a charitate dei: tribulatio, an angustia, an persecutio, an 
fames et nuditas, et periculum, et gladius? iuxta quod scriptum est: 
propter te mortificamur tota die, reputati sumus ut oues occisionis. sed
 in his omnibus superamus, propter eum qui dilexit nos. quando uero 
docere nos uult de aduersariis potestatibus, et rectoribus tenebrarum, 
et spiritualibus nequitiae in coelestibus, ab alio quasi capite sumit 
exordium, et dicit: certus sum enim, quia neque mors, neque uita, neque 
angeli, neque principatus, neque praesentia, neque futura, neque 
fortitudo, neque altitudo, neque profundum, neque alia quaelibet 
creatura poterit nos separare a charitate dei, quae est in christo iesu 
domino nostro. prolixius forsitan quam lector uoluerit, de hoc capitulo 
disputatum sit: sed, quaeso, det ueniam difficultati ipsius loci et 
personae ephesiorum, qui post artes magicas scire debuerant, a quibus 
fuissent aliquando decepti.
</p><p>"ideo sumite omnia arma dei, ut possitis resistere in die malo: 
et uniuersa operati, stare". diem malam, aut praesens tempus ostendit, 
de quo supra dixerat: redimentes tempus, quia dies mali sunt propter 
angustiam et uitae huius labores, quia non absque sudore et certamine 
peruenimus ad palmam: aut certe consummationis atque iudicii, quando 
diabolus, inimicus et uindex, in sua nos cupiet parte retinere, de qua 
liberabitur, qui intelligit super egenum et pauperem: in die enim mala 
liberabit eum dominus. haec est dies, de qua et in alio loco scriptum 
est: ecce uenit, dies irae domini; et alibi: dies enim domini 
insanabilis ueniet, furoris et irae; et rursum: uae desiderantibus diem 
domini: ut quid uobis dies domini? et haec est tenebrae, et non lux. 
quemadmodum si fugiat homo a facie leonis, et incurrat in ursum: et 
introeat in domum suam, et reclinet manus suae super parietem: et 
mordeat eum coluber. nonne tenebrae dies domini, non lux: et caligo non 
habens splendorem? quomodo enim non mala est haec dies, quae tenebris et
 caligine inuoluitur? de qua ioel quoque propheta commemorat dicens: 
canite tuba in sion: praedicate in monte sancto meo; et confundantur 
omnes qui habitant terram; quoniam adest dies domini: quia prope est 
dies tenebrarum et turbinis, dies nebulae et caliginis. et sophonias de 
eadem die loquitur dicens: prope est dies domini magna, prope et uelox 
nimis. uox diei domini amara, et dura, et fortis: dies irae, dies illa, 
dies angustiae et necessitatis, et reliqua. post quae infert: et 
affligam homines, et ambulabunt ut caeci: quia domino peccauerunt. ut 
igitur possit quis in hac die diabolo resistere: quia ipse est accusator
 fratrum nostrorum, assumat omnia arma dei (hoc enim sonat panoplia~g, 
non ut in latino simpliciter arma translata sunt), et omnibus telis 
armis que succinctus, de quibus in sequentibus explicatur, sciat tunc se
 stare posse, si uniuersa fuerit operatus, ut plenus cunctis uirtutibus,
 stabilem figat gradum, et non moueatur de acie, sit que ex his de 
quibus dominus ait: sunt quidam de hic stantibus; et in alio loco: 
etenim fide statis; et psalmista: statuit, inquit, supra petram pedes 
meos. tertia quoque a quibusdam interpretatio subinducitur, dicentibus: 
non omne aduersum diabolum praelium morte finiri; sed cum de isto 
saeculo exierimus, tunc nobis fortius et apertius, praesentibus contra 
praesentes futurum esse certamen; et sic illud quod paulo ante posuimus,
 exponent, neque praesentia, neque futura: ut futura haec dicant esse, 
quae post uitam istam sint ineunda certamina. nec non et illud: 
quapropter contendimus, siue in praesenti, siue in futuro, placere illi,
 ut praesens tempus, hanc uitam, futurum post mortem significari putent.
 hoc quoque quod nunc dicitur: et omnia operati, stare, ad eumdem sensum
 referent: quasi non possit aliquis omnia in praesenti uita operari, sed
 ex parte quid faciat: sicut ex parte uideat, et ex parte prophetet: et 
tunc perfecte stare ualeat, cum uniuersa fuerit operatus. alius uero 
simplicius haec exponit dicens, ephesios ad futuras tentationes, et 
persecutiones quas eis paulus apostolus post hanc epistolam prophetico 
uidebat spiritu prouenire, cohortari et moneri, ut omnia faciant, per 
quae possint in fide stare euangelii, nec in persecutione corruere. diem
 autem malam, proprie de quadragesimo octauo psalmo arbitramur esse nunc
 sumptam.
</p><p>"state ergo succincti lumbos uestros in ueritate". quod iuxta 
membra carnis et corporis, omnia membra animae in scripturis uocentur, 
nulli dubium est, de quibus unum puto esse nunc membrum, lumbos, quos ut
 accingamus ueritate, praecipitur. scriptum est quoque in euangelio 
kata~g loukan~g: sint lumbi uestri praecincti, et lucernae ardentes in 
manibus uestris.
quia igitur lumbi in generatione semper accipiuntur et semine, secundum 
illud: de fructu lumbi tui ponam super thronum tuum. et alibi: adhuc in 
lumbis erat leui patris sui abraham, quando obuiauit ei melchisedec, 
uidetur nobis accinxisse lumbos suos, qui nequaquam uxori debitum 
reddit, nec seruit libidini: sed imitatur ingenitum deum, generationis 
negotiis non ministrans. hoc idem, reor, et illud significare quod 
ioannes zonam pelliceam habebat circa lumbos suos, et non erat de 
immundis, qui propter fluxum seminis extra castra proiecti cum arca 
domini habitare non possunt: nec ex his de quibus in numeris scribitur: 
sint uestimenta eius dissuta. qui autem christo accinctus est ueritate, 
haec uestimenta in altum colligit, et sursum trahit: et nudorum laterum 
foeditatem balteo spirituali uelat, stringit, et includit, et paratus ad
 praelium est, et opera habet lucentia, quae lucernae dicuntur ardentes.
</p><p>"et induti loricam iustitiae". sicut difficile uulneratur, in his
 uel maxime locis quae uitam tenent, qui confertam hamis, et ferreis 
inuicem circulis se tenentem loricam uirtutis indutus est: ita qui est 
circumdatus multiplici ueste iustitiae, nec ad similitudinem cerui in 
iecur accipiet sagittam, nec in desideria corruet et furores, sed erit 
mundo corde, habens artificem huius loricae deum, qui unicuique 
sanctorum omnia arma fabricatur, et non sinit eum a iaculo uolante per 
diem, et a sagittis ardentibus percuti pariter et exuri.
</p><p>"et calciati pedes, in praeparatione euangelii pacis". 
diligentius obseruate, quod uirtutem quamdam animae appellauerit pedes, 
quibus ingredimur in eo qui dicit: ego sum uia, et quos nos oportet 
calciare in praeparatione euangelii pacis. in horum calciamentorum 
figuram, et illa calciamenta in exodo praecesserunt, quae habere pascha 
uescentibus imperatur et his, qui ad faciendum iter parati sunt. sic 
enim ait, manducabitis illud: lambi uestri accincti, et calciamenta 
uestra in pedibus uestris, et baculi uestri in manibus uestris: et 
comedetis illud cum festinatione: pascha est enim domini. signum 
siquidem praeparationis est, cum festinatione, et calciatis pedibus 
comedere: ut, corroborati paschali cibo, latam et horribilem possint 
eremum pertransire. qui ergo adhuc ambulat, calcietur: qui uero, iam 
iordane transmisso, terram repromissionis intrauit, nudet pedem. solue, 
ait, calciamentum de pedibus tuis: locus enim in quo tu stas, terra 
sancta est. si quis non est iesus naue, nec apostolus, calciet pedes 
suos in praeparatione euangelii pacis. si quis autem apostolus est, et 
inter duodecim numerari potest, nequaquam tollat in uia calciamentum 
suum, nec ad scorpiones, et colubros declinandos calcaneum tegat; sed 
iam consummatus atque perfectus, stet in terra sancta, et uiuat in 
christo, et sequatur agnum quocunque uadit. quaeritur utrum nam ad 
distinctionem euangelii alterius, nunc dixerit, pacis euangelium? an 
certe proprium sit hoc euangelii, ut pacis euangelium nominetur? qui 
igitur habet pacem, calciatus est christi euangelio: et cum calciatus 
fuerit, praeparatus est: et praeparatus non se putet esse perfectum: sed
 ad hoc praeparetur, ut pergat, et pergens ueniat ad finem.
</p><p>"super omnia accipientes scutum fidei, in quo possitis omnia 
iacula maligni ignita exstinguere". quasi dixerit: in omni opere portate
 clypeum fidei, ut possitis tecti atque muniti excipere uenientes 
sagittas, et huc atque illuc arte eas bellica declinare. haec est fides 
super qua et abraham post multa opera atque uirtutes uix potuit 
promereri, ut de eo scriptura diceret: credidit autem abraham deo, et 
reputatum est illi ad iustitiam. perspicua sunt autem iacula maligni, 
quae uult mittere in corda nostra per cogitationes pessimas: de quibus 
unum iecit in cor iudae, ut traderet saluatorem. itaque ne principium 
quidem habere poterit inimicus animae uulnerandae, si tenuerimus scutum 
fidei: in quo non solum uenientia tela franguntur, sed etiam telorum 
ipse ignis exstinguitur, de quo et propheta complorat dicens: omnes 
adulterantes, quasi clibanus corda eorum. qui hunc umbonem fidei manu 
forti tenuerit, et confisus in domino, scierit se a uenientibus iaculis 
esse securum, loquetur intrepidus: in domino confido: quomodo dicitis 
animae meae: transmigra in montem sicut passer? quoniam ecce peccatores 
intenderunt arcum, parauerunt sagittas suas in pharetris, ut sagittent 
in obscuro rectos corde. cum ergo, inquit, confidem in domino, qua mihi 
datis ratione consilium, ut non stem aduersum inimicorum impetus, et 
iacula quae contra me in pharetris praepararunt, uolentes non solum me, 
sed etiam omnes rectos corde percutere? ecce sto super petram, et non 
transmigro in montes tenebricosos: et omnia tela hostium repulsa, in 
ipsos qui dirigunt, conuertuntur.
</p><p>"et galeam salutis accipite". propter hanc galeam salutaris, 
omnes in capite nostro sensus integri perseuerant: et maxime oculi, de 
quibus in ecclesiaste salomon ait: sapientis oculi in capite eius, 
sciebat enim quod esset uiri caput, et quinam isti oculi in uiri capite 
collocati. si enim caput uiri christus est, et oculi sapientis in capite
 eius sunt: sequitur ut omnis noster sensus, mens, cogitatio, sermo, 
consilium (si tamen sapientes fuerimus) in christo sint.
in christo autem uerbo, lumine, iustitia, ueritate, cunctis que 
uirtutibus.
</p><p>"et gladium spiritus, quod est uerbum dei. per omnem orationem et
 obsecrationem, orantes in omni tempore in spiritu: et in ipso 
uigilantes in omni instantia et prece, pro omnibus sanctis et pro me". 
dei sermo de spiritu sancto fluit: contrarius uero de terra loquitur, et
 inde sumit exordium. qui enim de terra est, de terra loquitur. qui de 
caelo uenit, super omnes est: et quod uidit et audiuit hoc testatur. 
porro sermo dei, gladius spiritus est, de quo nunc paulus ait: gladius 
spiritus, quod est uerbum dei. uiuens quippe sermo dei et efficax, et 
acutus super omnem gladium ancipitem, et penetrans usque ad artus 
animae, et ossium, et medullarum. qui spiritus praecidit et diuidit, 
multum proficiens per orationem, et obsecrationem eorum, qui in omni 
tempore dominum deprecantur in spiritu, iuxta illud: orabo spiritu, 
orabo et mente. et in hoc proficiens, ut per uigilias, et instantem 
precem apostolus in dei uerbo doctrina que ditetur. et haec omnis 
opulentia ad aliorum proficiat salutem, ut eis quoque ipsis prosit, qui 
pro eo obsecrant. simul que apostoli humilitas admiranda, petentis 
ephesios, ut pro se faciant obsecrationes. ait quippe: in omni 
instantia, et prece pro omnibus sanctis et pro me. ut seorsum sanctorum,
 et seorsum sui faceret mentionem.
</p><p>"ut mihi detur sermo in apertione oris mei, in confidentia notum 
facere mysterium euangelii, pro quo legatione fungor in catena: ita ut 
in ipso audeam ut oportet me loqui". hoc quod nunc ait: in apertione 
oris mei; et alibi: os meum ad uos apertum est, o corinthii; et: 
aperiens os suum, docebat discipulos suos dicens; et: os meum aperui et 
attraxi spiritum; et: aperiam in parabolis os meum, et caetera his 
similia, sic accipiendum quasi dixerit: aperiantur thesauri, et 
abscondita a saeculis sacramenta pandantur, ut spiritus sanctus introeat
 ad ea proferenda quae latitant. nam quod huius testimonii, id est, ut 
detur mihi sermo in apertione oris mei, iste sit intellectus, sequentia 
probant. in confidentia, inquit, notum facere mysterium euangelii. 
nequaquam in parabolis et prouerbiis sicut et prophetae, et ipse dominus
 adhuc constitutus in corpore loquebatur, dicens: uenit hora quando 
nequaquam uobis in prouerbiis loquar, sed confidenter de patre 
annuntiabo uobis. hunc confidentiae sermonem, solus poterit obtinere, 
qui non habuerit cor se reprehendens: si enim cor nostrum nos non 
reprehenderit, confidentiam habemus ad deum, et quodcunque petierimus, 
accipiemus ab eo. rarus itaque est qui in confidentia notum faciat 
mysterium euangelii: quia rarus est qui confidentiam habeat ad deum. 
quis enim gloriabitur castum se habere cor: aut quis stabit dicens 
mundum se esse a peccatis? post haec quid sit hoc quod ait: pro quo 
legatione fungor in catena, ut notum uidelicet facerem mysterium 
euangelii, breuiter perstringendum. et quidem qui simpliciter 
intelligit, dicet propter testimonium christi eum de carcere, et de 
catenis haec romae positum scripta misisse. alius uero propter corpus 
humilitatis, et catenam istam qua circumdamur, et necdum scimus secundum
 quod oportet nos scire, et per speculum uidemus in aenigmate, ista eum 
dixisse contendet, et tunc uere posse in confidentia euangelii, aperire 
mysteria, cum catenam deposuerit, et de carcere liber exierit: nisi 
forte et in uinculis absque uinculis computandus est, qui conuersationem
 habet in coelis, et de quo dici potest: uos autem non estis in carne, 
sed in spiritu: si tamen spiritus dei habitat in uobis.
</p><p>"ut autem sciatis et uos quae circa me sint, quid agam, omnia 
nota uobis faciet tychicus dilectus frater, et fidelis minister in 
domino: quem misi ad uos in hoc ipsum, ut cognoscatis quae circa nos 
sunt, et consoletur corda uestra". dupliciter accipite: uel ideo 
tychicum missum ephesum, ut nuntiaret eis uincula apostoli pauli nota 
facta esse in omni praetorio, et catenam illius ad fidem euangelii 
profecisse, eo tempore quo et ad colossenses scripsit dicens: quae circa
 me sunt, omnia nota uobis faciet tychicus frater dilectus, et minister,
 et conseruus in domino: quem misi ad uos ob hoc ipsum, ut cognoscatis 
quae circa nos sunt, et consoletur corda uestra cum onesimo charissimo 
et fideli fratre, qui est ex uobis, qui omnia quae hic aguntur, nota 
faciet uobis. grandis enim consolatio erat, audire paulum romae in 
domina urbium, et in arce romani imperii, de carcere et de uinculis 
triumphantem. uel certe ob id tychicum missum esse, ut uitam et 
conuersationem pauli, quam ignorabant, annuntiaret eis, et quasi quoddam
 exemplar uiuendi daret discentibus gesta apostoli atque uirtutes, et 
eum imitari uolentibus. nec parua esse poterat consolatio aemulari 
cupientium, quae apostolum egisse cognouerant.
</p><p>"pax fratribus, et charitas cum fide, a deo patre et domino iesu 
christo". si qua alia dona sunt quae tribuuntur a deo patre, et domino 
iesu christo, inter haec pax non minimum possidet locum, quae superat 
omnem sensum, et custodit corda intellectus que sanctorum, serenitas 
quaedam atque tranquillitas animae quiescentis, et uniuersam tempestatem
 et turbinem perturbationum fugans. huic similis est charitas cum fide, 
quam et ipsam simul deus pater donat et filius, ut diligamus deum de 
toto corde, et proximos sicut nosmetipsos, et pro inimicis nostris 
precemur. hanc pacem et charitatem, quam credentibus apostolus 
imprecatur, hi tantum habent, qui fratrum nomine merentur uocari. pax 
quippe fratribus, et charitas cum fide et pace. igitur et charitatem et 
fidem sic pater praestat ut filius; et haeresis obmutescit, quae non 
uult eadem filium posse quae patrem.
</p><p>"gratia cum omnibus qui diligunt dominum iesum christum in 
incorruptione. amen". nonnulli hoc ita interpretati sunt, ut eum 
putarent diligere dominum nostrum iesum christum, qui ab operibus 
corruptionis alienus sit, opera corruptionis in coitu sentientes. unde 
et consuetudo et sermo uulgaris incorruptos, uirgines uocat, eos que qui
 coitum nesciant feminarum. corruptos uero eos, qui istiusmodi 
degustauerint uoluptatem. illud quoque testimonium coaptantes: si quis 
templum dei corrumpit, corrumpet illum deus. sed nescio an hoc ualeant 
explanare quod scribitur: unusquisque proprium habet donum a deo: alius 
quidem sic, et alius sic. uideamus igitur ne forte melius sit omne 
peccatum corruptionem animae intelligere, et eos qui a peccato liberi 
sunt, incorruptos uocari; ita ut diligentes dominum iesum christum, in 
incorruptione sint, dum peccati uinculis non tenentur et cum eis est 
gratia dei. simul que arbitror ad distinctionem eorum qui diligunt 
dominum iesum christum, sed non in incorruptione nunc positum, eos 
gratiam habere christi, qui diligant eum in incorruptione. quanti enim 
diligunt dominum, parati exsilia, parati martyria, parati inopiam, et 
omnia pro eo contumeliarum genera sustinere, et nihilominus carnis 
passione superantur: sed his non imprecatur apostolus gratiam: quia 
gratia domini est cum omnibus qui diligunt eum in incorruptione.
</p><h2 align="center"><a name="TOC-Ad-Titum"></a>Ad Titum</h2>
<p><b>Prologus</b>
</p><p>licet non sint digni fide, qui fidem primam irritam fecerunt, 
marcionem loquor et basilidem, et omnes haereticos qui uetus laniant 
testamentum: tamen eos aliqua ex parte ferremus, si saltem in nouo 
continerent manus suas, et non auderent christi (ut ipsi iactitant) boni
 dei filii, uel euangelistas uiolare, uel apostolos. nunc uero cum et 
euangelia eius dissipauerint, et apostolorum epistolas, non apostolorum 
christi fecerint esse, sed proprias, miror quomodo sibi christianorum 
nomen audeant uindicare. ut enim de caeteris epistolis taceam, de quibus
 quidquid contrarium suo dogmati uiderant, eraserunt, nonnullas integras
 repudiandas crediderunt: ad timotheum uidelicet utramque, ad hebraeos, 
et ad titum, quam nunc conamur exponere. et siquidem redderent causas, 
cur eas apostoli non putarent, tentaremus aliquid respondere, et 
forsitan satisfacere lectori. nunc uero cum haeretica auctoritate 
pronuntient et dicant: illa epistola pauli est, haec non est; ea 
auctoritate refelli se pro ueritate intelligant, qua ipsi non erubescunt
 falsa simulare. sed tatianus encratitarum patriarches, qui et ipse 
nonnullas pauli epistolas repudiauit, hanc uel maxime, hoc est, ad 
titum, apostoli pronuntiandam credidit; paruipendens marcionis et 
aliorum, qui cum eo in hac parte consentiunt, assertionem. scribit 
igitur apostolus, o paula et eustochium, de nicopoli quae in actiaco 
littore sita, nunc possessionis uestrae pars uel maxima est; et scribit 
ad titum discipulum suum, et in christo filium quem cretae reliquerat ad
 ecclesias instruendas: praecepit que ei, ut cum e duobus artemas, seu 
tychicus cretam fuerit appulsus, ipse nicopolim ueniat. iustum quippe 
erat, ut ille qui dixerat, sollicitudo mea omnium ecclesiarum: et qui 
euangelium christi usque ad illyricum de hierosolymis proficiscens, 
fundauerat, non pateretur et sui et titi absentia cretenses esse 
desertos; a quibus primum idololatriae semina pullularunt: sed mitteret 
eis pro se et tito arteman, uel tychicum, quorum doctrina et solatio 
confouerentur.
</p><p>1. "paulus seruus dei: apostolus autem iesu christi". in epistola
 ad romanos ita exorsus est: paulus seruus iesu christi uocatus 
apostolus. in hac autem seruum se dei dicit: apostolum uero iesu 
christi. si enim pater et filius unum sunt, et qui crediderit in filium,
 credit et in patrem: seruitus quoque indifferenter apostoli pauli, uel 
ad patrem est referenda, uel ad filium. haec autem seruitus non est illa
 de qua ipse apostolus ait: nec enim accepistis spiritum seruitutis 
iterum in timore, sed accepistis spiritum adoptionis, in quo clamamus 
abba, pater, uerum nobilis seruitus, de qua et dauid ad deum loquitur: 
ego seruus tuus, filius ancillae tuae. et beata maria ad angelum: ecce 
ancilla domini, fiat mihi secundum uerbum tuum. hanc seruitutem habuit 
et moyses, de quo dominus ad iesum filium naue: moyses, inquit, famulus 
meus mortuus est.
et in alio loco: mortuus est moyses famulus domini in terra moab per 
uerbum domini. absit quippe ut spiritum seruitutis moysen et mariam in 
timore, et non in dilectione dei habuisse credamus. nec mirum quamuis 
sanctos homines, tamen dei seruos nobiliter appellari, cum per isaiam 
prophetam pater loquatur ad filium: magnum tibi est uocari te puerum 
meum, quod graece dicitur: mega~g soi~g esti~g tou~g kl�th�nai~g se~g 
paida~g mou~g. puer autem, hoc est, pais~g quia potest, secundum 
graecos, et famulum et filium significare, in hebraeo quaesiuimus, et 
inuenimus non filium meum scriptum esse, sed seruum meum, id est, abdi. 
unde et abdias propheta qui interpretatur seruus domini, ex famulatu dei
 nomen accepit. si moueat quempiam, dominum saluatorem, qui 
uniuersitatis est conditor, seruum dei dici; non mouebitur, si ipsum ad 
apostolos audiet loquentem: qui uoluerit inter uos esse maior, sit 
omnium seruus; et: filius hominis uenit, non ut ministraretur sibi, sed 
ut ministraret: quod ne docere tantum uerbis uideretur, monstrauit 
exemplo. assumpto quippe linteo, accinxit se, et aqua peluim replens, 
discipulorum pedes lauit. non est itaque impium credere eum qui formam 
serui assumpserat, haec fecisse quae serui sunt, ut paternae uoluntati 
seruisse dicatur, cum seruis suis ipse seruierit. haec autem seruitus, 
charitatis est, per quam nobis inuicem seruire praecipimur. et ipse 
apostolus cum esset liber ex omnibus, omnium se seruum fecit. et in alio
 loco: uester, inquit, seruus propter christum. seruus dei ille est, qui
 non est seruus peccati. omnis enim qui facit peccatum, seruus est 
peccati. apostolus igitur, qui peccati non fuit seruus, recte dei patris
 uocatur seruus et christi. porro quod ait: apostolus autem iesu 
christi, tale mihi uidetur, quale si dixisset, praefectus praetorio 
augusti caesaris, magister exercitus tiberii imperatoris. ut enim 
iudices saeculi huius quo nobiliores esse uideantur, ex regibus quibus 
seruiunt, et ex dignitate qua intumescunt, uocabula sortiuntur: ita et 
apostolum grandem inter christianos sibi uindicans dignitatem, apostolum
 se christi titulo praenotauit, ut ex ipsa lecturos nominis auctoritate 
terreret: indicans omnes qui in christo crederent, debere sibi esse 
subiectos. nec non quod paulo ante scriptum posuimus ad romanos: seruus 
iesu christi, non differt ab eo si dixisset, seruus sapientiae, seruus 
iustitiae, seruus sanctificationis, seruus redemptionis: christus quippe
 factus est nobis a deo patre, sapientia, iustitia, sanctificatio, et 
redemptio.
</p><p>"secundum fidem electorum dei, et cognitionem ueritatis, quae est
 iuxta pietatem in spe uitae aeternae: quam promisit non mendax deus 
ante saecula aeterna: manifestauit autem temporibus suis uerbum suum in 
praedicatione, quae credita est mihi secundum imperium saluatoris nostri
 dei. tito charissimo filio iuxta communem fidem: gratia et pax a deo 
patre, et iesu christo saluatore nostro". qui non iuxta humilitatem, ut 
plerique aestimant, sed uere dixerat: et si imperitus sermone, non tamen
 scientia, hebraeus ex hebraeis iuxta legem pharisaeus, profundos sensus
 graeco sermone non explicat, et quod cogitat, in uerba uix promit. 
iuxta ordinem igitur sensuum, et textum rerum potius, quam uerborum, de 
singulis, ut scripta sunt, disseramus. secundum fidem, inquit, electorum
 dei, refer ad superiora, quod intulit: paulus seruus dei: apostolus 
autem iesu christi secundum fidem electorum dei, id est, eorum qui non 
tantum uocati sunt, sed et electi. electorum quoque ipsorum magna 
diuersitas est pro uarietate operum, sensuum atque sermonum. nec statim 
qui electus dei est, uel iuxta electionem possidet fidem, uel iuxta 
fidem habet scientiam ueritatis. unde et saluator ad iudaeos qui in eum 
crediderant, est locutus: si permanseritis in uerbo meo, cognoscetis 
ueritatem, et ueritas liberabit uos. et euangelista testatur, quod haec 
credentibus quidem dixerit, sed nescientibus ueritatem, quam consequi 
possent, si in sermone ipsius permanerent, et liberi effecti, serui esse
 desinerent. quaeritur quare ad id quod ait: secundum fidem electorum 
dei et cognitionem ueritatis, iunxerit, quae iuxta pietatem est; 
utrumnam sit aliqua ueritas quae non in pietate sit posita, et nunc ad 
distinctionem illius inferatur cognitio ueritatis, quae iuxta pietatem 
est. est plane ueritas, quae non habet pietatem. si quis grammaticam 
artem nouerit, uel dialecticam, ut rationem recte loquendi habeat, et 
inter falsa et uera diiudicet. geometria quoque et arithmetica et musica
 habent in sua scientia ueritatem; sed non est scientia illa pietatis.
scientia pietatis est nosse legem, intelligere prophetas, euangelio 
credere, apostolos non ignorare. et econtrario multi sunt qui habent 
pietatis ueram cognitionem: sed non statim et caeterarum artium et 
earum, de quibus supra mentionem fecimus, ueritatem. haec igitur 
ueritas, cuius cognitio iuxta pietatem est, in spe uitae aeternae posita
 est: quia statim ei qui se cognouerit, praemium tribuit immortalitatis.
 absque pietate uero notitia ueritatis delectat ad praesens: sed 
aeternitatem non habet praemiorum, quam promisit non mendax deus ante 
saecula aeterna, et manifestauit eam temporibus suis in christo iesu. 
cui autem promisit ante, et postea fecit esse perspicuam, nisi 
sapientiae suae, quae erat semper cum patre, cum laetaretur orbe 
perfecto, et gauderet super filiis hominum, et repromisit eos quicunque 
in illa credituri essent, habituros esse uitam aeternam? antequam orbis 
iaceret fundamenta, antequam maria diffunderet, montes statueret, coelum
 suspenderet, terram deiecta mole solidaret, haec repromisit deus, in 
quo mendacium non est. non quia possit mentiri, et nolit in falsitatis 
uerba prorumpere: sed quia qui pater sit ueritatis, nullum in se habet 
mendacium, secundum illud: fiat autem deus uerax: omnis autem homo 
mendax. propterea autem non mendax deus dicitur: etenim cum iureiurando 
quaedam in prophetis pollicetur, ut nos securiores effecti, magis 
speremus futura esse quae praedicta sunt, et tota mente credentes, ad 
consequenda ea quae uentura sunt, praeparemur.
</p><p>non ab re uidetur breuiter perstringere, cur deus solus uerax, et
 omnis homo mendax, apostoli uoce dicatur. et nisi fallor, quomodo solus
 habere dicitur immortalitatem, cum et angelos et multas rationabiles 
fecerit creaturas, quibus dederit immortalitatem: ita et solus dicitur 
esse uerax: non quod et caeteri non immortales, et ueritatis sint 
amatores, sed quod ille solus naturaliter sit, et immortalis, et uerus. 
caeteri uero immortalitatem et ueritatem ex largitione illius 
consequantur, et aliud sit uerum esse, quid habere per semet: aliud in 
potestate donantis esse quod habeas. sed nec hoc silentio praetereundum 
puto, quomodo non mendax deus, ante aeterna saecula, aeternam 
spoponderit uitam: ex quo iuxta historiam geneseos factus est mundus, et
 per uices noctium ac dierum, mensium pariter et annorum, tempora 
constituta sunt. in hoc curriculo et rota mundi, tempora labuntur et 
ueniunt, et aut futura sunt, aut fuerunt. unde quidam philosophorum non 
putant esse tempus praesens, sed aut praeteritum, aut futurum: quia omne
 quod loquimur, agimus, cogitamus, aut dum fit, praeterit, aut si nondum
 factum est, exspectamus. ante haec igitur mundi tempora, aeternitatem 
quamdam saeculorum fuisse credendum est, quibus semper cum filio et 
spiritu sancto fuerit pater: et, ut ita dicam, unum tempus dei, est 
omnis aeternitas: imo innumerabilia tempora sunt, cum infinitus sit ipse
 qui ante tempora omne tempus excedit. sed mille necdum nostri orbis 
implentur anni: et quantas prius aeternitates, quanta tempora, quantas 
saeculorum origines fuisse arbitrandum est, in quibus angeli, throni, 
dominationes, caeterae que uirtutes seruierint deo: et absque temporum 
uicibus atque mensuris, deo iubente, substiterint! ante haec itaque 
omnia tempora, quae nec sermo eloqui, nec mens comprehendere, nec 
cogitatio tacita audet attingere, promisit deus pater sapientiae suae 
uerbum suum, et ipsam sapientiam suam, et uitam eorum qui credituri 
erant, mundo esse uenturam. diligenter attendite textum et ordinem 
lectionis: quoniam uita aeterna quam non mendax deus, ante saecula 
aeterna promisit, non alia sit absque uerbo dei. manifestauit enim, 
inquit, temporibus suis uerbum suum: ergo quam promiserat uitam 
aeternam, ipsa est uerbum suum, quod in principio erat apud patrem: et 
deus erat uerbum, et uerbum caro factum est, et habitauit in nobis. quod
 autem uerbum dei, hoc est, christus ipse sit uita, in alio loco 
testatur dicens: ego sum uita. uita uero non breuis, non aliquibus 
circumscripta temporibus; sed perpetua, sed aeterna: quae manifestata 
est in nouissimis saeculis, in praedicatione quae credita est paulo 
doctori gentium, et magistro: ut annuntiaretur in mundo, et hominibus 
nota fieret, iuxta imperium saluatoris dei, qui nos saluos esse uoluit, 
id quod pollicitus fuerat implendo. scribit autem apostolus tito 
charissimo filio, quod graece dicitur, gn�si�i~g tekn�i~g et latino 
sermone non potest explicari: gn�sios~g enim hoc potius sonat, cum quis 
fidelis et proprius, et (ut ita dicam) legitimus siue germanus absque 
comparatione alterius appellatur. ex quo intelligimus fuisse et in 
filiis pauli plurimam differentiam, quod alios haberet gn�sious~g, id 
est, germanissimos, sibi que coniunctos, et de uero matrimonio, ac de 
libera procreatos: alios uero quasi ex ancilla et ex agar, qui non 
possunt haereditatem accipere cum liberae filio isaac. sermo quippe et 
sapientia, et doctrina qua titus christi ecclesias instruebat, 
efficiebant eum proprium apostoli filium, et ab omni aliorum consortio 
separatum. uideamus post haec quod sequitur: secundum communem fidem, 
utrumnam omnium qui in christo credebant, communem dixerit fidem: an 
communem, suam tantum et titi? quod quidem mihi melius uidetur apostoli 
pauli et titi fidem fuisse communem, quam omnium credentium; in quibus 
pro uarietate mentium, fides quoque communis esse non poterat, sed 
diuersa. ad extremum praefatio epistolae, et salutatio praefationis 
apostoli ad titum, tali fine completur: gratia et pax a deo patre et 
christo iesu saluatore nostro. siue quod et gratia, et pax, tam a deo 
patre sit quam a christo iesu, et utrumque ab utroque datum possit 
intelligi: siue quod gratia ad patrem, et pax referatur ad filium. non 
absque scrupulo transeundum est, quod quibusdam apostolus imprecatus 
est, ut eis gratia et pax multiplicarentur: nunc uero ad titum pax et 
gratia, sine multiplicatione sint positae. noe uir iustus, et naufrago 
orbe solus seruatus non dicitur plures gratias, sed unam gratiam 
inuenisse in conspectu dei. et moyses ad dominum: si inueni, inquit, 
gratiam apud te.
et sicubi alibi in persona sanctorum gratia posita est, quaere et 
inuenies, non eos gratias inuenisse, sed gratiam. mercator ille de 
euangelio qui plures habuit margaritas, ad extremum unam pretiosam 
reperit, quam de multis margaritis solam emit. perfectorum quippe est 
unam margaritam, et unum thesaurum, omnibus margaritis et totius 
substantiae suae emere commercio: incipientium uero et adhuc in itinere 
positorum, nedum unam et solam, sed plures habere margaritas.
</p><p>"huius rei gratia reliqui te cretae, ut ea quae deerant 
corrigeres". apostolicae dignitatis est ecclesiae iacere fundamentum, 
quod nemo potest ponere, nisi architectus. fundamentum autem non est 
aliud praeter christum iesum. qui inferiores artifices sunt, hi possunt 
aedes super fundamenta construere. paulus itaque ut sapiens architectus,
 et hoc omni labore contendens, ne in praeparatis gloriaretur, sed ubi 
necdum christus fuerat annuntiatus, postquam dura cretensium ad fidem 
christi corda mollierat, et tam sermone quam signis edomuerat, et 
edocuerat eos non uernaculum iouem, sed in deum patrem et in christum 
credere, reliquit titum discipulum cretae ut rudimenta nascentis 
ecclesiae confirmaret, et si quid uidebatur deesse, corrigeret, ipse 
pergens ad alias nationes, ut rursum in eis christi iaceret fundamentum.
 quod autem ait: ut ea quae deerant, corrigeres, ostendit necdum eos ad 
plenam uenisse scientiam ueritatis: et licet ab apostolo correcti 
fuerint, tamen adhuc indigere correctione. omne autem quod corrigitur, 
imperfectum est. nam et in graeco praepositionis adiectio, qua scribitur
 epidiorth�s�i~g, non idipsum sonat quod diorth�s�i~g, id est, 
corrigeres, sed ut ita dicam, supercorrigeres, ut scilicet ea quae a me 
correcta sunt, et necdum ad plenam ueri lineam sunt retracta, a te 
corrigantur, et normam aequalitatis accipiant.
</p><p>"et, constituas per ciuitates presbyteros sicut ego tibi 
disposui". audiant episcopi qui habent constituendi presbyteros per 
urbes singulas potestatem, sub quali lege ecclesiasticae constitutionis 
ordo teneatur: nec putent apostoli uerba esse, sed christi, qui ad 
discipulos ait: qui uos spernit, me spernit qui autem me spernit, 
spernit eum qui me misit. sic et qui uos audit, me audit: qui autem me 
audit, audit eum qui me misit. ex quo manifestum est, eos qui, apostoli 
lege contempta, ecclesiasticum gradum non merito uoluerint alicui 
deferre, sed gratia, contra christum facere, qui qualis in ecclesia 
presbyter constituendus sit per apostolum suum in sequentibus exsecutus 
est. moyses amicus dei, cui facie ad faciem deus locutus est, potuit 
utique successores principatus, filios suos facere, et posteris propriam
 relinquere dignitatem; sed extraneus de alia tribu eligitur iesus, ut 
sciremus principatum in populos non sanguini deferendum esse, sed uitae.
 at nunc cernimus plurimos hanc rem beneficium facere, ut non quaerant 
eos, qui possunt ecclesiae plus prodesse, in ecclesiae erigere columnas:
 sed quos uel ipsi amant, uel quorum sunt obsequiis deliniti: uel pro 
quibus maiorum quispiam rogauerit, et, ut deteriora taceam, qui ut 
clerici fierent, muneribus impetrarunt. diligenter apostoli uerba 
attendamus dicentis: ut constituas per ciuitates presbyteros, sicut ego 
tibi disposui. qui qualis presbyter debeat ordinari, in consequentibus 
disserens, hoc ait: si quis est sine crimine, unius uxoris uir, et 
caetera, postea intulit: oportet enim episcopum sine crimine esse 
tanquam dei dispensatorem. idem est ergo presbyter qui et episcopus, et 
antequam diaboli instinctu studia in religione fierent, et diceretur in 
populis: ego sum pauli, ego apollo, ego autem cephae, communi 
presbyterorum concilio ecclesiae gubernabantur. postquam uero 
unusquisque eos quos baptizauerat suos putabat esse, non christi, in 
toto orbe decretum est, ut unus de presbyteris electus superponeretur 
caeteris, ad quem omnis ecclesiae cura pertineret, et schismatum semina 
tollerentur. putet aliquis non scripturarum, sed nostram esse 
sententiam, episcopum et presbyterum unum esse, et aliud aetatis, aliud 
esse nomen officii: relegat apostoli ad philippenses uerba dicentis: 
paulus et timothaeus serui iesu christi, omnibus sanctis in christo 
iesu, qui sunt philippis, cum episcopis et diaconis gratia uobis et pax,
 et reliqua. philippi una est urbs macedoniae, et certe in una ciuitate 
plures, ut nuncupantur, episcopi esse non poterant. sed quia eosdem 
episcopos illo tempore quos et presbyteros appellabant: propterea 
indifferenter de episcopis quasi de presbyteris est locutus. adhuc hoc 
alicui uideatur ambiguum, nisi altero testimonio comprobetur. in actibus
 apostolorum scriptum est, quod cum uenisset apostolus miletum, miserit 
ephesum, et uocauerit presbyteros ecclesiae eiusdem, quibus postea inter
 caetera sit locutus: attendite uobis, et omni gregi, in quo uos 
spiritus sanctus posuit episcopos pascere ecclesiam domini, quam 
acquisiuit per sanguinem suum. et hic diligentius obseruate, quomodo 
unius ciuitatis ephesi presbyteros uocans, postea eosdem episcopos 
dixerit. si quis uult recipere eam epistolam, quae sub nomine pauli ad 
hebraeos scripta est, et ibi aequaliter inter plures ecclesiae cura 
diuiditur. siquidem ad plebem scribit: parete principibus uestris, et 
subiecti estote: ipsi enim sunt qui uigilant pro animabus uestris, quasi
 rationem reddentes, ne suspirantes hoc faciant: siquidem hoc utile 
uobis est. et petrus, qui ex fidei firmitate nomen accepit, in epistola 
sua loquitur dicens: presbyteros ergo in uobis obsecro compresbyter, et 
testis christi passionum, qui et eius gloriae quae in futuro reuelanda 
est, socius sum, pascite eum qui in uobis est, gregem domini, non quasi 
cum necessitate, sed uoluntarie.
haec propterea, ut ostenderemus apud ueteres eosdem fuisse presbyteros 
quos et episcopos: paulatim uero ut dissensionum plantaria euellerentur 
ad unum omnem sollicitudinem esse delatam. sicut ergo presbyteri sciunt 
se ex ecclesiae consuetudine ei qui sibi praepositus fuerit, esse 
subiectos: ita episcopi nouerint se magis consuetudine, quam 
dispositionis dominicae ueritate, presbyteris esse maiores, et in 
commune debere ecclesiam regere, imitantes moysen, qui cum haberet in 
potestate solum praeesse populo israel, septuaginta elegit, cum quibus 
populum iudicaret. uideamus igitur qualis presbyter, siue episcopus 
ordinandus sit.
</p><p>"si quis est sine crimine unius uxoris uir, filios habens 
fideles, non in accusatione luxuriae, aut non subditos". primum itaque 
sine crimine sit: quod puto alio uerbo ad timotheum irreprehensibilem 
nominatum: non quod eo tantum tempore quo ordinandus est, sine ullo sit 
crimine, et praeteritas maculas noua conuersatione diluerit: sed ex eo 
tempore quo in christo renatus est, nulla peccati conscientia 
remordeatur. quomodo enim potest praeses ecclesiae auferre malum de 
medio eius, qui in delicto simili corruerit? aut qua libertate corripere
 peccantem, cum tacitus sibi ipse respondeat, eadem admisisse quae 
corripit? itaque qui episcopatum desiderat, bonum opus desiderat. opus 
inquit, non honorem, non gloriam. oportet autem illum et testimonium 
habere bonum ab his qui foris sunt, ut non in opprobrium incidat et in 
laqueum diaboli. quod autem ait, unius uxoris uir, sic intelligere 
debemus: ut non omnem monogamum digamo putemus esse meliorem; sed quo is
 possit ad monogamiam, et continentiam cohortari, qui sui exemplum 
praeferat in docendo. esto quippe aliquem adolescentulum coniugem 
perdidisse, et carnis necessitate superatum, accepisse uxorem secundam, 
quam et ipsam statim amiserit, et deinceps uixerit continenter; alium 
uero usque ad senectam habuisse matrimonium, et uxoris usum, ut plerique
 existimant felicitatem, nunquam a carnis opere cessasse: quis uobis e 
duobus uidetur esse melior, pudicior, continentior? utique ille qui 
infelix etiam in secundo matrimonio fuit, et postea pudice, et sancte 
conuersatus est, et non is qui ab uxoris amplexu nec senili est 
separatus aetate. non sibi ergo applaudat, quicunque quasi monogamus 
eligitur, quod omni digamo sit melior, cum in eo magis sit electa 
felicitas, quam uoluntas. quidam de hoc loco ita sentiunt: iudaicae, 
inquiunt, consuetudinis fuit, uel binas uxores habere, uel plures: quod 
etiam in ueteri lege de abraham et iacob legimus: et hoc nunc uolunt 
esse praeceptum, ne is qui episcopus eligendus est, uno tempore duas 
pariter habeat uxores. multi, superstitiosius magis quam uerius, etiam 
eos qui cum gentiles fuerint, et unam uxorem habuerint, qua amissa, post
 baptismum christi, alteram duxerint, putant in sacerdotio non legendos:
 cum utique, si hoc obseruandum sit, illi magis ab episcopatu arceri 
debeant, qui uagam per meretrices ante exercentes libidinem, unam 
regenerati uxorem acceperint: et multo detestabilius sit fornicatum esse
 cum pluribus, quam digamum reperiri; quia in alio infelicitas 
matrimonii est, in alio ad peccandum prona lasciuia. montanus et qui 
nouati schisma sectantur, nomen sibi munditiae praesumpsere; putant que 
secunda matrimonia ab ecclesiae communione prohibenda: cum apostolus de 
episcopis et presbyteris hoc praecipiens, utique in caeteris relaxarit: 
non quod hortetur ad secunda matrimonia; sed quod necessitati carnis 
indulgeat. scripsit et tertullianus de monogamia librum haereticum: quem
 apostolo contrarie, nemo qui apostolum legerit, ignorabit. et quidem 
esse sine crimine episcopum, siue presbyterum, et unam uxorem habere, in
 nostra est potestate. caeterum illud quod sequitur: habere filios 
fideles, non in accusatione luxuriae, ac non subditos, extra nostram est
 uoluntatem. esto quippe, parentes bene instituisse liberos suos, et a 
parua aetate semper dominicis erudisse praeceptis: hi si postea se 
luxuriae dederint, et superati uitiis, libidini frena permiserint, 
numquid culpa ad parentes redundabit, et sanctitatem patris filii 
peccata maculabunt? si quis bene erudiuit filios suos, in his puto 
fuisse et isaac, qui utique esau filium suum bene instituisse credendus 
est. uerum esau fornicarius, et profanus, pro una esca uendidit 
primogenita sua. samuel quoque qui talis fuit, ut inuocaret dominum, et 
dominus exaudiret eum, et in tempore messis pluuiam hiemis impetraret, 
habuit filios qui declinauerunt post auaritiam, et accipiebant munera, 
et tam iniqui iudices exstiterunt, ut populus, nequaquam ferens, regem 
sibi in similitudinem caeterarum gentium postularet. ergo si electio 
sacerdotum fieret, et isaac propter esau, et samuel propter filios suos,
 indigni sacerdotio putarentur. et cum peccata parentum filiis non 
imputentur, nequaquam iam illa uigente sententia, parentes uuam acerbam 
comederunt, et dentes filiorum obstupuerunt, filiorum uitia parentibus 
praeiudicabunt? primum itaque dicendum est, quod tam sanctum nomen sit 
sacerdotii, ut nobis etiam ea quae extra nos sunt posita, reputentur, 
non quo propter uitia nostra episcopi non fiamus: sed quod propter 
filiorum incontinentiam ab hoc gradu arcendi simus. qua enim libertate 
possumus alienos filios corripere, et docere quae recta sunt: cum nobis 
statim possit qui fuerit correptus ingerere: ante doce filios tuos? aut 
qua fronte extraneum corripio fornicantem, cum mihi conscientia mea ipsa
 respondeat: exhaereda ergo fornicantem filium: abiice filios tuos 
uitiis seruientes? cum autem nequam filius in una te cum conueniat domo,
 tu audes ab alterius oculo festucam detrahere, in tuo trabem non 
uidens?
non itaque iustus polluitur ex filiorum uitiis, sed libertas ab apostolo
 ecclesiae principi reseruatur: quod talis fiat qui non timeat propter 
uitia liberorum extraneos reprehendere. deinde etiam illud est 
inferendum aduersum eos qui de episcopatu intumescunt, et putant se non 
dispensationem christi, sed imperium consecutos: quia non statim omnibus
 his meliores sint, quicunque episcopi non fuerint ordinati: et ex eo 
quod electi sunt, ipsi se magis existiment comprobatos: sed intelligant 
propterea quosdam a sacerdotio remotos, quia eos uitia liberorum 
impedierint. si autem peccata filiorum iustum ab episcopatu prohibent, 
quanto magis unusquisque se considerans et sciens quia potentes potenter
 tormenta patientur retrahet se ab hoc non tam honore quam onere: et 
aliorum locum, qui magis digni sunt, non ambiet occupare! ad extremum 
hoc dicendum est in scripturis per filios logismous~g, id est 
cogitationes, per filias uero praxeis~g, id est opera, intelligi, et eum
 nunc praecipi debere episcopum fieri, qui et cogitationes et opera in 
sua habeat potestate, et uere credat in christo, et nulla subrepentium 
uitiorum labe maculetur.
</p><p>"oportet enim episcopum sine crimine esse, tanquam dei 
dispensatorem: non proteruum, non iracundum, non uinolentum, non 
percussorem, non turpis lucri appetitorem". quaeritur ergo inter 
dispensatores, ut fidelis quis inueniatur: et non comedens et bibens cum
 ebriosis, percutiat seruos et ancillas; sed incertum dei exspectet 
aduentum, et det conseruis in tempore cibaria. inter uillicum autem et 
familiam haec sola distantia est quod conseruus praepositus est 
conseruis suis. sciat itaque episcopus et presbyter, sibi populum 
conseruum esse, non seruum. caetera quae sequuntur, in nobis posita 
sunt: non proteruum, id est non tumentem, et placentem sibi quod 
episcopus sit, sed quasi bonum uillicum, id requirentem, quod pluribus 
prosit. non iracundum. iracundus est, qui semper irascitur, et ad leuem 
responsionis auram atque peccati, quasi a uento folium commouetur. et 
reuera nihil est foedius praeceptore furioso, qui cum debeat esse 
mansuetus (et secundum illud quod scriptum est: seruum autem domini non 
oportet rixari; sed humilem esse ad omnes, doctorem, patientem, in 
mansuetudine erudientem eos qui contraueniunt), ille e diuerso toruo 
uultu, trementibus labiis, rugata fronte, effrenatis conuiciis, facie 
inter pallorem ruborem que uariata, clamore perstrepat: et errantes non 
tam ad bonum retrahat, quam ad malum sua saeuitia praecipitet; inde est 
quod et salomon ait: ira perdit etiam sapientes; et: ira uiri iustitiam 
dei non operatur. neque uero qui aliquando irascitur, iracundus est; sed
 ille dicitur iracundus, qui crebro hac passione superatur. prohibet 
quoque episcopum esse uinolentum, de quo ad timotheum scribitur: non 
multo uino deditum. quale est autem episcopum uidere uinolentum, ut 
sensu occupato, uel exaltet risum contra grauitatis decorem, et labiis 
dissolutis cachinnet: uel si paululum tristis cuiusdam rei fuerit 
recordatus, inter pocula in singultus prorumpat et lacrymas. longum est 
ire per singula, et insanias quas ebrietas suggerit, explicare. uideas 
alios pocula in tela uertentes, scyphum in faciem iacere conuiuae; alios
 scissis uestibus in uulnera aliena proruere; alios clamare; alios 
dormitare; qui plus biberit, fortior computatur; accusationis occasio 
est, adiuratum per regem, frequentius non bibisse. uomunt ut bibant, 
bibunt ut uomant. digestio uentris, et guttur, uno occupantur officio. 
hoc nunc dixisse sufficiat, quod secundum apostolum, in uino luxuria 
est. et ubicunque saturitas atque ebrietas fuerint, ibi libido 
dominetur. specta uentrem et genitalia, pro qualitate uitiorum ordo 
menbrorum. nunquam ego ebrium castum putabo, qui et si uino consopitus 
dormierit, tamen potuit peccare per uinum. miramur autem apostolum in 
episcopis siue presbyteris damnasse uinolentiam, cum in uetere quoque 
lege praeceptum sit, sacerdotes cum ingrediuntur templum ministrare deo,
 uinum omnino non bibere et: nazaraeum quandiu sanctam comam nutriat, et
 nihil contaminatum, nihil mortale conspiciat, et a uino abstinere, et 
ab uua passa, et a dilutiori quae solet ex uinaceis fieri, potione, omni
 que sicera, quae mentem ab integra sanitate peruertit. dicat quisque 
quod uolet: ego loquor conscientiam meam: scio mihi abstinentiam, et 
nocuisse intermissam, et profuisse repetitam. post uinolentiam autem hoc
 praecipit, ne percussor sit: quod quidem et simpliciter intellectum 
aedificat audientem, ne facile manum porrigat ad caedendum: ne in os 
alterius uerberandum insanus erumpat. melius autem est, ut non 
percussorem illum dicamus esse, qui mansuetus et patiens, scit in 
tempore quid loquendum sit, quid ue tacendum: nec sermone inutili, 
conscientiam percutit infirmorum. non enim apostolus ecclesiae principem
 formans, uetat esse pugilem et pancratiasten (quod etiam in plebeio et 
quocunque gentili si fuerit, reprehenditur), sed hoc ut dixi: ne 
contumeliosus et garrulus perdat eum, quem potuit modestia et lenitate 
corrigere. turpis quoque lucri appetitus ab eo qui episcopus futurus 
est, esse debet alienus. sunt enim multi docentes quae non oportet, 
turpis lucri gratia: qui totas domos subuertunt, et putant quaestum esse
 pietatem. melior autem est modica acceptio cum iustitia, quam multa 
genimina cum iniquitate: et magis eligendum in paupertate nomen bonum, 
quam in diuitiis nomen pessimum.
episcopus qui imitator apostoli esse cupit, habens uictum et uestitum, 
his tantum debet esse contentus. qui altario seruierint, de altario 
uiuant. uiuant, inquit, non diuites fiant. unde et aes nobis excutitur 
de zona: et una tantum tunica induimur: nec de crastino cogitamus. 
turpis lucri appetitio est, plusquam de praesentibus cogitare. hucusque 
quid non debeat habere episcopus siue presbyter, apostoli sermone 
praeceptum est: nunc e contrario quid habere debeat, explicatur.
</p><p>"sed hospitalem, bonorum amatorem, castum, iustum, sanctum, 
continentem, siue abstinentem, obtinentem eum qui secundum doctrinam 
est, fidelem sermonem, ut potens sit consolari in doctrina sana, et 
contradicentes arguere". ante omnia hospitalitas futuro episcopo 
denuntiatur. si enim omnes illud de euangelio audire desiderant: hospes 
fui, et suscepistis me: quanto magis episcopus, cuius domus omnium 
commune esse debet hospitium! laicus enim unum aut duos, aut paucos 
recipiens, implebit hospitalitatis officium. episcopus nisi omnes 
receperit, inhumanus est. sed uereor ne, quomodo regina austri ueniens a
 finibus terrae audire sapientiam salomonis, iudicatura est homines 
temporis sui; et uiri niniuitae, acta poenitentia ad praedicationem 
ionae, condemnabunt eos qui maiorem iona saluatorem audire 
contempserunt: sic plurimi in populis episcopos iudicent, subtrahentes 
se ab ecclesiastico gradu, et ea quae episcopo non conueniunt 
exercentes; de quibus puto et ioannem ad caium scribere: charissime, 
fideliter facis quodcunque operaris in fratribus, et hoc peregrinis, qui
 testimonium dederunt dilectioni tuae coram ecclesia: quos optime facis,
 si praemiseris deo digne; pro nomine enim domini exierunt, nihil 
accipientes a gentilibus. et uere sancto spiritu in se loquente, quod 
futurum erat in ecclesiis, iam tunc reprehendit dicens: scripsi etiam 
ecclesiae: sed qui primatus agere cupit eorum, diotrephes, non recipit 
nos. propterea cum uenero, admonebo eius opera quae facit, malis uerbis 
detrahens de nobis: et non sufficit ei quod ipse non recipit fratres, 
sed et uolentes prohibet, et de ecclesia eiicit. uere nunc est cernere 
quod praedictum est, in plerisque urbibus, episcopos, siue presbyteros, 
si laicos uiderint hospitales, amatores bonorum, inuidere, fremere, 
excommunicare, de ecclesia expellere, quasi non liceat facere quod 
episcopus non faciat: et tales esse laicos, damnatio sacerdotum sit. 
graues itaque eos habent, et quasi ceruicibus suis impositos, ut a bono 
abducant opere, uariis persecutionibus inquietant. si autem episcopus et
 pudicus, quem graeci s�phrona~g uocant: et latinus interpres uerbi 
ambiguitate deceptus, pro pudico, prudentem transtulit. si autem laicis 
imperatur ut propter orationem abstineant se ab uxorum coitu: quid de 
episcopo sentiendum est, qui quotidie pro suis populi que peccatis, 
illibatas deo oblaturus est uictimas? relegamus regum libros, et 
inueniemus sacerdotem abimelech de panibus propositionis noluisse prius 
dare dauid et pueris eius, nisi interrogaret, utrum mundi essent pueri a
 muliere: non utique aliena, sed coniuge. et nisi eos audisset ab heri 
et nudiustertius uacasse ab opere coniugali, nequaquam panes quos prius 
negauerat, concessisset. tantum interest inter propositionis panes et 
corpus christi, quantum inter umbram et corpora, inter imaginem et 
ueritatem, inter exemplaria futurorum et ea ipsa quae per exemplaria 
praefigurabantur. quomodo itaque mansuetudo, patientia, sobrietas, 
moderatio, abstinentia lucri, hospitalitas quoque et benignitas, 
praecipue esse debent in episcopo, et inter cunctos laicos eminentia: 
sic et castitas propria et (ut ita dixerim) pudicitia sacerdotalis, ut 
non solum ab opere se immundo abstineat, sed etiam a iactu oculi et 
cogitationis errore, mens christi corpus confectura sit libera. iustus 
quoque et sanctus episcopus esse debet, ut iustitiam in populis quibus 
praeest exerceat, reddens unicuique quod meretur: nec accipiat personam 
in iudicio. inter laici autem et episcopi iustitiam hoc interest, quod 
laicus potest apparere iustus in paucis, episcopus uero in tot exercere 
iustitiam potest, quot et subditos habet. sanctus autem quod graece 
hosios~g dicitur, magis id significat, cum ipsa sanctitas est mista 
pietati, et ad deum refertur. quem enim nos sanctum, graeci hagion~g 
uocant: quem autem illi hosion~g, nos pium in deum possumus appellare. 
sit quoque episcopus et abstinens: non tantum (ut quidam putant) a 
libidine et ab uxoris amplexu, sed ab omnibus animi perturbationibus: ne
 ad iracundiam concitetur: ne illum tristitia deiiciat: ne terror 
exagitet, ne laetitia immoderata sustollat. abstinentia autem in 
fructibus spiritus ab apostolo numerata est. et si exigitur ab omnibus, 
quanto magis ab episcopo, qui patiens et mansuetus debet uitia ferre 
peccantium: consolari pusillanimes: sustentare infirmos: nulli malum pro
 malo reddere; sed uincere in bono malum. ad extremum obtineat eum qui 
secundum doctrinam est fidelem sermonem, ut quomodo sermo dei fidelis 
est, et omni acceptione dignus; sic et ille talem se praebeat, ut omne 
quod loquitur, fide dignum existimetur, et uerba ipsius sint regula 
ueritatis. potens quoque sit eos qui saeculi istius turbinibus 
exagitantur, consolari, et per sanam doctrinam infirma praecepta 
destruere.
sana autem doctrina dicitur, ad distinctionem languidae infirmae que 
doctrinae. talis quoque sit, ut contradicentes arguat haereticos siue 
iudaeos, et saeculi istius sapientes. et superiora quidem quae in 
episcopi uirtutibus posuit, ad uitam pertinent. hoc uero quod ait: ut 
potens sit consolari in doctrina sana, et contradicentes arguere, 
referendum est ad scientiam. quia si episcopi tantum sit sancta uita, 
sibi potest prodesse sic uiuens. porro si doctrina et sermone fuerit 
eruditus, potest se caeteros que instruere: et non solum instruere et 
docere suos, sed et aduersarios repercutere: qui, nisi refutati fuerint 
atque conuicti, facile queunt simplicium corda peruertere. hic locus 
aduersus eos facit qui, inertiae se, et otio, et somno dantes, putant 
peccatum esse si scripturas legerint: et eos qui in lege domini 
meditantur die ac nocte, quasi garrulos inutiles que contemnunt: non 
animaduertentes apostolum post catalogum conuersationis episcopi, etiam 
doctrinam similiter praecepisse.
</p><p>"sunt enim multi et non subditi, uaniloqui, et mentium 
deceptores: maxime qui de circumcisione sunt, quibus oportet silentium 
indici: qui uniuersas subuertunt domos, docentes quae non oportet, 
turpis lucri gratia". qui ecclesiae futurus est princeps habeat 
eloquentiam cum uitae integritate sociatam, ne opera absque sermone sint
 tacita, et dicta factis deficientibus erubescant: maxime cum sint non 
pauci, sed plures: nec subditi, sed proterui, qui non curent illud 
psalmistae dicere: nonne subiecta est deo anima mea? sed bonam mentium 
sementem, quae naturaliter habet notitiam dei, inani persuasione 
peruertant. hoc quippe mihi paulus uidetur sensisse, cum dicit 
phrenapatai~g: non ut simpliciter latinus interpres transtulit, 
deceptores, sed mentium deceptores. et quidem sine scripturarum 
auctoritate garrulitas non haberet fidem, nisi uiderentur peruersam 
doctrinam etiam diuinis testimoniis roborare. hi sunt de circumcisione 
iudaei, qui tunc temporis nascentem christi ecclesiam subuertere 
nitebantur, et introducere praecepta legalia: de quibus et ad romanos et
 ad galatas plenius paulus exsequitur. et nos ante paucos menses, tria 
uolumina in epistolae ad galatas explanatione dictauimus. tales homines 
doctor ecclesiae, cui animae populorum creditae sunt, scripturarum debet
 ratione superare, et silentium illis testimoniorum pondere imponere, 
qui non unam, aut paucas domos, sed uniuersas cum dominis familiis que 
subuertunt, docentes de ciborum differentiis, de sabbati iam olim 
abolitione, de circumcisionis iniuria; atque utinam hoc ipsum zelo fidei
 facerent, ex parte aliqua posset ignosci, dicente apostolo: confiteor, 
zelum dei habent, sed non secundum scientiam; uerum quia deus est uenter
 ipsorum, turpis lucri gratia uolunt proprios facere discipulos, ut 
quasi magistri a sectatoribus suis alantur. possumus autem et aliter 
interpretari hoc quod dictum est, turpis lucri gratia: ut putemus 
apostolum communi uerbo usum, quo omnes haeretici cum peruersa docent, 
se hominum solent asserere lucratores: cum non lucrum sit, sed perditio,
 animas interficere deceptorum. contra, qui errantem fratrem suum iuxta 
euangelium corripuerit, si fuerit ille conuersus, lucratus est eum. quod
 enim maius lucrum potest esse, aut quid pretiosius, quam si humanam 
animam quis lucretur? omnis igitur doctor ecclesiae, qui ad fidem 
christi recta ratione persuadet, honestus lucrator est. et omnis 
haereticus qui quibusdam praestigiis homines fallit et fallitur, 
loquitur quae non oportet, turpis lucri gratia.
</p><p>"dixit quidam ex illis proprius eorum propheta: cretenses semper 
mendaces, malae bestiae, uentres pigri. testimonium hoc uerum est, ob 
quam causam increpa illos acriter, ut sani sint in fide, non attendentes
 iudaicis fabulis, et mandatis hominum auersantium se a ueritate". 
quantum ad textum sermonis, et ad continentiam loci pertinet, hoc quod 
ait: dixit quidam ex illis proprius eorum propheta, uidetur ad eos 
referri, de quibus superius est locutus: maxime qui de circumcisione 
sunt: quos oportet refrenari, qui uniuersas domos subuertunt, docentes 
quae non oportet turpis lucri gratia, ut sequatur: dixit quidam ex illis
 proprius eorum propheta. quia uero in nullo prophetarum qui apud 
iudaeam uaticinati sunt, hic hexameter uersiculus reperitur, uidetur 
mihi dupliciter legendum, ut hoc quod ait: dixit quidam ex illis 
proprius eorum propheta, cum superioribus copuletur, huius rei gratia 
reliqui te cretae, ut ea quae deerant, corrigeres, et sequatur: dixit 
quidam ex illis proprius eorum propheta, id est cretensium. sed quia 
multa in medio sunt, et hoc absurdum uidetur, et forte nemo recipiat: 
propterea cum superioribus, quae magis uicina sunt, aliter aptandum est,
 ut legamus: sunt enim multi et non subditi, uaniloqui, et mentium 
deceptores, maxime autem qui de circumcisione sunt; quos multos et non 
subditos, uaniloquos, et mentium deceptores, cum his qui de 
circumcisione sunt, oportet refrenari, qui uniuersas domos subuertunt, 
docentes quae non oportet turpis lucri gratia: dixit quidam ex illis 
proprius eorum propheta: ut id quod ait, proprius eorum propheta, non 
specialiter ad iudaeos, et eos maxime qui de circumcisione sunt, sed ad 
multos referatur, qui non subditi sunt, et uaniloqui, et mentium 
deceptores, qui utique quia in creta erant, cretenses fuisse credendi 
sunt. dicitur autem iste uersiculus in epimenidis cretensis poetae 
oraculis reperiri; quem inpraesentiarum siue illudens prophetam uocauit,
 quod scilicet tales christiani, tales habere mereantur prophetas: 
quomodo et prophetae erant baal, et prophetae confusionis, et alii 
offensionum; et quoscunque uitiosos prophetas scriptura commemorat: siue
 uere, quia de oraculis scripserit atque responsis, quae et ipsa futura 
praenuntient, et ea quae uentura sunt multo ante praedicant. denique 
ipse liber oraculorum titulo praenotatur: quem quia uidebatur diuinum 
aliquid repromittere, propterea apostolum arbitror inspexisse, ut 
uideret quid gentilium diuinatio polliceretur: et in tempore abusum esse
 uersiculo, scribentem ad titum qui erat cretae: ut falsos cretensium 
doctores proprio insulae doctore conuinceret. hoc autem paulus non solum
 in hoc loco, sed etiam in aliis fecisse deprehenditur. in actibus 
quippe apostolorum, cum concionaretur ad populum, et in areopago, quae 
est curia atheniensium, disputaret, inter caetera ait: sicut et quidam 
de uestris poetis dixerunt: ipsius enim et genus sumus, quod 
hemistichium in phaenomenis arati legitur: quem cicero in latinum 
sermonem transtulit; et germanicus caesar, et nuper auienus, et multi, 
quos enumerare perlongum est. ad corinthios quoque, qui et ipsi attica 
facundia expoliti; et propter locorum uiciniam atheniensium sapore 
conditi sunt, de menandri comoedia uersum sumpsit iambicum: corrumpunt 
mores bonos colloquia mala.
nec mirum si pro opportunitate temporis, gentilium poetarum uersibus 
abutatur: cum etiam de inscriptione arae aliqua commutans, ad 
athenienses locutus sit: pertransiens enim, inquit, et contemplans 
culturas uestras, inueni et aram in qua superscriptum est: ignoto deo. 
quod itaque ignorantes colitis, hoc ego annuntio uobis. inscriptio autem
 arae non ita erat, ut paulus asseruit, ignoto deo, sed ita: diis asiae,
 et europae, et africae: diis ignotis, et peregrinis. uerum quia paulus 
non pluribus diis indigebat ignotis, sed uno tantum ignoto deo, 
singulari uerbo usus est; ut doceret illum suum esse deum, quem 
athenienses in arae titulo praenotassent: et recte eum scientes colere 
deberent, quem ignorantes uenerabantur, et nescire non poterant. hoc 
autem paulus faciebat raro, et ut loci potius quam ostentationis 
opportunitas exigebat, in morem apium, quae de diuersis floribus solent 
mella componere, et fauorum cellulas coaptare. sunt qui putent hunc 
uersum de callimacho cyrenensi poeta sumptum, et aliqua ex parte non 
errant. siquidem et ipse in laudibus iouis aduersus cretenses 
scriptitans, qui sepulcrum eius se ostendere gloriabantur, ait: 
cretenses semper mendaces: qui et sepulcrum eius sacrilega mente 
fabricati sunt. uerum, ut supra diximus, integer uersus de epimenide 
poeta ab apostolo sumptus est; et eius callimachus in suo poemate est 
usus exordio. siue uulgare prouerbium, quo cretenses fallaces 
appellabantur, sine furto alieni operis in metrum retulit. putant quidam
 apostolum reprehendendum, quod imprudenter lapsus sit; et dum falsos 
doctores arguit, illum uersiculum comprobarit: quod propterea cretenses 
dicuntur esse fallaces, quod iouis sepulcrum inane construxerint. si 
enim, inquiunt epimenides siue callimachus, propterea cretenses 
fallaces, et malas bestias arguunt, et uentres pigros, quod diuina non 
sentiant; et iouem, qui regnet in coelo, in sua insula fingant sepultum:
 et hoc quod illi dixerunt, esse uerum apostoli sententia comprobatur: 
sequitur iouem non mortuum esse, sed uiuum. imperite igitur paulus 
idololatriae destructor, dum aduersus peruersos doctores agit, deos, 
quos impugnabat, asseruit. quibus breuiter respondendum est, sicut in eo
 quod ait: corrumpunt mores bonos colloquia praua. et in illo, ipsius 
enim et genus sumus, non statim totam menandri comoediam, et arati 
librum probauit; sed opportunitate uersiculi abusus est, ita et in 
praesenti loco non totum opus callimachi, siue epimenidis, quorum alter 
laudes iouis canit, alter de oraculis scriptitat, per unum uersiculum 
confirmauit, sed cretenses tantum mendaces uitio gentis increpauit: non 
ob illam opinionem, qua sunt arguti a poetis, sed ob ingenitam mentiendi
 facilitatem, de proprio eos gentis auctore confutans. qui autem putant 
totum librum debere sequi eum qui libri parte usus sit, uidentur mihi et
 apocryphum enochi, de quo apostolus iudas in epistola sua testimonium 
posuit, inter ecclesiae scripturas recipere; et multa alia quae 
apostolus paulus de reconditis est locutus. possumus enim hoc argumento 
dicere: quia apud athenienses ignotum deum colere se dixit, quem illi in
 ara adnotauerant, debere paulum et caetera, quae in ara scripta 
fuerant, sequi, et ea quae athenienses faciebant, facere: quia cum 
atheniensibus in cultura ignoti dei ex parte consenserat. absit ut 
argumentum et scholasticam elegantiam in calumniam traham. nemo est tam 
sicarius, et tam parricida, tam ueneficus, qui non aliquid boni 
aliquando fecerit. ergo si unum bonum illius uidens probauero, et in 
caeteris mihi incumbet necessitas, quae mala fuerint approbandi? si 
inimicus aduersus nos iurgetur et clamitet, nonne inter uerba simultatis
 et rixae aliquid loquetur ueritatis? quod et a nobis quoque aduersus 
quos loquitur, non usquequaque reprehenditur. itaque et callimachus et 
epimenides, non ideo uera dixerunt, iouem deum esse, et reliqua quae in 
eorum carminibus continentur, quia cretenses fallaces sunt; sed in eo 
tantummodo uerum locuti sunt, quia ingenitum cretensium uitium 
expressere mendacii: qui quia fallaces sunt, non statim et uerum non 
aliquando dixerunt. nec enim iupiter deus idcirco non esset, si 
cretenses uera loquerentur; sed tamen illis tacentibus, qui mortuus 
erat, dei uocabulum non haberet. denique ut sciamus apostolum non 
fortuito, et ut libet transitorie (ut illi arbitrantur), sed considerate
 et circumspecte, et ex omni parte se protegentem aduersus cretenses 
locutum: testimonium, inquit, hoc uerum est; non totum carmen, de quo 
testimonium sumptum, non uniuersum opus: sed tantum hoc testimonium, hic
 uersiculus quo mendaces uocantur. et utique qui in una tantum poematis 
parte consensit, caetera confutasse credendus est. quomodo autem 
cretenses mendaces, et stulti galatae, uel dura ceruice israel, uel 
unaquaeque prouincia proprio uitio denotetur, in epistola pauli ad 
galatas disseruimus. et quia nihil amplius est quod hic possimus 
afferre, illo contenti sumus. quamobrem increpa, ait, illos acriter: 
mendaces quippe sunt, et malae bestiae, et uentres pigri: qui falsa 
persuadent, qui ferarum ritu sanguinem sitiunt deceptorum: et non cum 
silentio operantes, suum panem manducant, quorum deus uenter est, et 
gloria in confusione eorum: et increpa, ut sani sint in fide. de qua 
fidei sanitate et in consequentibus loquitur: senes sobrios esse, 
honestos, pudicos, sanos in fide, et charitate, et patientia: ad quam 
fidei similitudinem, doctrinae quoque sanitas appellatur. erit, ait, 
tempus quando sanae doctrinae non acquiescent.
sunt et sermones sanitatis, de quibus ad timotheum in prima epistola 
loquitur: si quis aliter docet, et non acquiescit sanis sermonibus 
domini nostri iesu christi, et quae secundum pietatem doctrinae. et in 
secunda: exemplum habens sanorum uerborum quae a me audisti. qui hanc 
habent fidei et doctrinae sanitatem atque uerborum, non attendent 
iudaicis fabulis et mandatis hominum auersantium se a ueritate. 
acquiescamus paulisper iudaeis, et eorum, qui apud eos sapientes 
uocantur, patienter ineptias audiamus; et tunc intelligemus quae sunt 
iudaicae fabulae sine auctoritate scripturae, sine ulla assertione 
rationis, animalia quaedam et fabulosa fingentium, de quibus isaias 
prophetauit, dicens: populus hic labiis me honorat, cor autem eorum 
longe est a me. sine causa autem me colunt: docentes doctrinas et 
mandata hominum. quod testimonium saluator in euangelio comprobans, 
arguit eos legi dei mandata hominum praetulisse. deus quippe ait: honora
 patrem et matrem: illi uero tradiderunt: quia quicunque dixerit patri 
et matri: munus quodcunque est ex me, tibi proderit, et non 
honorificabit patrem suum et matrem. si quis post aduentum christi 
conciditur, et non circumciditur: iudaicis seruit fabulis et mandatis 
hominum auersantium ueritatem. non enim qui in manifesto iudaeus est, 
sed qui in occulto: et circumcisio cordis in spiritu, non littera. si 
quis pascha agit, non in azymis sinceritatis et ueritatis: ut exterminet
 ex anima sua omne uetus fermentum malitiae et nequitiae: iste attendit 
fabulas, et umbras sequitur, ueritate neglecta. si quis non resurgens 
cum christo, nec quaerens ea quae sursum sunt, sed quae deorsum, dicit: 
ne tetigeris, ne gustaueris, ne tractaueris quae sunt in corruptione, 
ipso usu secundum praecepta et doctrinas hominum, iste sequitur 
iustitias non bonas, et praecepta non bona. ubi autem est ueritas, et 
lex spiritualis, ubi iustificationes bonae, et praecepta sunt optima: 
quae qui fecerit, uiuet in eis.
</p><p>"omnia munda mundis, coinquinatis autem et infidelibus nihil 
mundum: sed polluta est eorum et mens et conscientia". quia superius 
dixerat: sunt enim multi et non subditi, uaniloqui, et deceptores, 
maxime qui de circumcisione sunt, et de his qui ab eis decepti fuerant, 
consequenter addiderat: increpa illos acriter, ut sani sint in fide, non
 intendentes iudaicis fabulis et mandatis hominum auersantium ueritatem.
 et quomodo ad galatas et ad romanos plenissime disputatur, putabant 
inter cibos esse distantiam, cum aliqui mundi, aliqui uiderentur 
immundi, propterea nunc infert: omnia munda mundis, his uidelicet qui in
 christo credunt, et sciunt omnem creaturam bonam esse: et nihil 
abiiciendum quod cum gratiarum actione percipitur. coinquinatis autem et
 infidelibus nihil mundum: quia polluta est eorum et mens et 
conscientia: propterea etiam quae munda sunt per naturam, eis immunda 
fiunt. non quod uel mundum sit aliquid, uel immundum: sed, pro qualitate
 uescentium, et mundum mundis, et immundum contaminatis fiat. alioquin 
infideles quosque atque pollutos etiam panis benedictionis, et calix 
dominicus non iuuat; quia qui indigne comederit de pane illo, et de 
calice biberit, iudicium sibi manducat et bibit. aduentu christi purgata
 sunt omnia. quae ille mundauit, nos communicare non possumus. sed 
considerandum ne, ista tractantes, occasionem illi haeresi demus, quae 
iuxta apocalypsim, et ipsum quoque apostolum paulum scribentem ad 
corinthios, putat de idolothytis esse uescendum: quia omnia munda sunt 
mundis. nunc enim apostolo non fuit propositum de his quae immolantur 
daemonibus disputare: sed aduersus iudaeos, qui secundum legis abolitae 
disciplinam, quaedam munda, quaedam arbitrabantur immunda. non enim, 
inquit, possumus mensae domini participare, et mensae daemoniorum: nec 
ualemus simul bibere calicem domini, et calicem daemoniorum. in nobis 
itaque est comedere uel munda uel immunda. si enim mundi sumus, munda 
nobis est creatura. si autem immundi et infideles, fiunt nobis uniuersa 
communia: siue per inhabitantem in cordibus nostris haeresim, siue per 
conscientiam delictorum. porro si conscientia nostra nos non 
reprehenderit, et habuerimus fiduciam pietatis ad dominum: orabimus 
spiritu, orabimus et mente: psallemus spiritu, psallemus et mente: et 
procul erimus ab his de quibus nunc scribitur: polluta est eorum et mens
 et conscientia.
</p><p>"confitentur se nosse deum, factis autem negant: exsecrabiles, et
 inobedientes, et ad omne opus bonum reprobi". hi quorum polluta est et 
mens et conscientia, deum se nosse confitentur, factis autem negant, 
secundum illud quod in isaia dicitur: populus hic labiis me honorat, cor
 autem eorum longe est a me. quomodo igitur labiis qui honorat, et corde
 procul recedit: ita deum sermone quis confitens, operibus negat. negans
 autem operibus deum, confessione simulata recte exsecrabilis et 
profanus est: et nulla ueritatis ratione persuasus, inobediens et 
incredulus appellatur. unde euenit ut ad omne opus bonum reprobus sit: 
quod scilicet, etiam ea quae naturali bonitate superatus forte bona 
fecerit, non sint bona, dum mentis peruersitate sunt reproba. existimant
 quidam in eo tantum deum negari, si in persecutione quis a gentilibus 
comprehensus, se renuerit christianum. sed ecce apostolus, omnibus quae 
peruersa sunt factis, deum asserit denegari. christus sapientia est, 
iustitia, ueritas, sanctitas, fortitudo. negatur per insipientiam 
sapientia, per iniquitatem iustitia, per mendacium ueritas, per 
turpitudinem sanctitas, per imbecillitatem animi fortitudo. et 
quotiescunque uincimur uitiis atque peccatis, toties deum negamus. ut 
econtrario, quoties bene quid agimus, deum confitemur. nec arbitrandum 
est in die iudicii illos tantum a dei filio denegandos, qui in martyrio 
christum denegarunt: sed per omnia opera, sermones, cogitationes, 
christus, uel negatus negat uel confessus confitetur. de hac puto 
confessione et discipulis praecepit, dicens: eritis mihi testes in 
ierusalem, et in omni iudaea et samaria, et usque ad extremum terrae, ut
 in omnibus bonis operibus atque sermonibus, mens christum ipsi dedita 
confiteatur. est et quaedam laudanda negatio, de qua et ipse apostolus 
ait: ut abnegantes impietatem et saecularia desideria, caste, et iuste, 
et pie uiuamus in praesenti saeculo: exspectantes beatam spem et 
aduentum saluatoris nostri dei. quam negationem qui negauerit, et sequi 
uoluerit saluatorem loquentem: quicunque uoluerit uenire ad me, abneget 
semetipsum, exutus ueterem hominem cum operibus eius, et indutus nouum, 
sequetur deum suum. quomodo autem se quis abneget, contemplandum est. 
pudicus fornicatorem, quod prius fuerat, negat: sapiens imprudentem, 
iustus iniustum, fortis infirmum. et ut in commune de omnibus loquar, 
toties negamus nos, quoties priora uitia calcantes, desinimus esse quod 
fuimus, et incipimus esse quod ante non fuimus.
</p><p>2. "tu uero loquere quae decet sanam doctrinam". aliud est sanam 
doctrinam loqui, aliud ea quae sanae conueniunt docere doctrinae: qui in
 altero simplex tantum institutio est: in altero cum eo quod docens, 
uitae quoque correctio est. qui enim soluerit unum de mandatis istis 
minimis, et docuerit sic homines, minimus uocabitur in regno caelorum: 
domino praecipiente discipulis, non solum in meditatione scripturarum 
eos laborare debere, ut quae scripta sunt, replicent, et condant in 
memoriae thesauro: sed prius faciant quae praecepta sunt. quicunque uero
 fecerit et docuerit, ille uocabitur magnus in regno caelorum. nisi enim
 supergressa fuerit nostra iustitia scribarum iustitiam et pharisaeorum,
 non possumus ingredi regna caelorum. qui supra moysi cathedram 
sedentes, dicunt et non faciunt, et alligant onera importabilia, quae 
ceruicibus hominum imponunt, et ipsi minimo digito nolunt ea contingere.
 hoc igitur nunc apostolus titum, filium in christo et discipulum suum, 
docet ut ea loquatur quae sanae doctrinae conueniant: quia tunc 
doctrinae sit sanitas, cum doctoris doctrina pariter et uita 
consentiant.
</p><p>"senes sobrios esse, honestos, pudicos, sanos in fide, et 
charitate, et patientia". generaliter tito ante praecipiens quid ipse 
loqui deberet ad cunctos, in eo quod ait: tu uero loquere quae decent 
sanam doctrinam nunc per singulas species quid unamquamque aetatem 
deceat, exponit. primum senibus uiris conuenientia, deinde anus quid 
deceat, tertio quae adolescentibus apta sint, tam maribus uidelicet, 
quam feminis, licet in praecepto mulierum uetularum de adolescentibus 
feminis mandata subiecerit: ut non tam ipse doceret adolescentulas, quam
 quid a uetulis docerentur, exponeret. extremo de seruis, et per 
singulas aetates, et conditiones, sic decenter praecepta constituit, ut 
sermo eius uitae morum que sit regula. senes igitur sobrios esse, siue 
uigilantes, quia n�phalioi~g apud graecos utrumque sonat: honestos, ut 
aetatis grauitatem morum grauitas decoret; pudicos, ne in aliena aetate 
luxurient, ne iam frigido ad libidinem sanguine, exemplo sint 
adolescentibus ad ruinam. sanos in fide, de qua fidei sanitate supra 
diximus. sanos autem non tantum in fide, uerum et in charitate, et in 
patientia, ut cum primam fidei habuerint sanitatem, audiant a saluatore:
 fides tua te saluum fecit. et alibi: neque enim in israel tantam fidem 
inueni.
et propter eamdem fidei sanitatem fiant filii abrahae, de quo scriptum 
est: credidit abraham deo, et reputatum est illi ad iustitiam. et 
habacuc de hac fidei sanitate commemorans ait: iustus autem ex fide mea 
uiuit. relege ad hebraeos epistolam pauli apostoli (siue cuiuscunque 
alterius eam esse putas, quia iam inter ecclesiasticas est recepta), 
totum illum catalogum fidei enumera, in quo scriptum est: fide maius 
sacrificium abel a cain obtulit deo. et: enoch translatus est, ne 
uideret mortem; et noe de his quae necdum uidebat, deo credens 
fabricatus est arcam, et abraham in terram quam nesciebat, egressus est.
 et ne uideretur scriptura nullum mulieribus fidei exemplum dare, in 
eadem epistola scribitur, quia et sara acceperit uirtutem ad recipiendum
 semen, alieno iam aetatis suae tempore, quia fidelem eum qui 
repromiserat, arbitrata est. laudatur ibi fides isaac, et iacob, ioseph,
 moysi quoque et rahab, caeterorum, quos melius potest scire, qui ipsam 
epistolam legerit. quomodo est igitur fidei sanitas: ita eadem sanitas 
et in charitate est. quis autem sanitatem possidet charitatis, nisi ille
 qui primum deum dilexerit ex tota anima sua, et ex toto corde suo, et 
ex totis uiribus suis? deinde christi praeceptum audiens in proximum: 
diliges proximum tuum sicut teipsum, diuiserit charitatem: quia in his 
duobus mandatis pendet omnis lex et prophetae. qui habet sanitatem 
charitatis, non aemulatur, non inflatur, non agit perperam, non 
inhoneste, non ad iracundiam concitatur, non cogitat malum, non gaudet 
super iniquitate, congaudet autem ueritati, omnia sustinet, omnia 
credit, omnia sperat, omnia praestolatur. et quia charitas nunquam 
excidit, qui in charitatis est sanitate, nunquam et ipse corruit. 
siquidem nec tribulatio eum, nec angustia, nec fames, nec persecutio, 
nec nuditas, nec periculum, nec gladius separare poterit a sanitate 
charitatis, quam habuerit in christo iesu. quid de gladio et caeteris 
minoribus loquar, quae non possunt eum diuidere, qui sanitatis possidet 
charitatem: cum nec mors, nec uita, nec angeli, nec principatus, nec 
praesentia, nec futura, nec fortitudo, nec altitudo, nec profundum, nec 
alia quaelibet creatura possit separare eum qui habet charitatem 
sanitatis in christo iesu? si intellecta est a nobis sanitas charitatis,
 de scripturis aliquod sumamus exemplum, eorum qui in infirmitate sunt 
charitatis. ait saluator de extremis temporibus: quia cum multiplicata 
fuerit iniquitas, refrigescet charitas multorum. calida quippe est 
charitas in his qui feruent in spiritu: frigens autem et glacialis et 
gelida in his qui flatus aquilonis durissimos suscepere, ab aquilone 
enim exardescent mala super omnes inhabitantes terram. de hoc frigore 
charitatis et amnon in sorore sua thamar obriguerat. timendum ergo ne 
forte et nos hac infirmitate charitatis aliquando superemur. nonnunquam 
enim euenit ut primum a nobis in uirginem, siue in quamlibet feminam sit
 sancta dilectio: et cum mollita mens fuerit in affectus, paulatim 
sanitas charitatis languore pallescat, et infirmari incipiat, et ad 
extremam mortem diligentem ferat. unde et apostolus caute et prudenter 
timotheo praecipit ut exhortetur adolescentulas in omni castitate. omnis
 autem castitas in carne et spiritu et anima est: ne scandalizetur 
oculus; ne in pulchritudine uultus feminae haerentes pendeamus: ne 
blanda nos audire uerba delectet: ne ad simulatos sermones mens prius 
dura marcescat. caueant ergo, ut diximus, tam iuuenes quam senes, tam 
adolescentulae quam uetulae, et omni diligentia custodiant cor suum: ne 
per sanitatem dilectionis, morbus charitatis introeat, et per amorem 
sanctum, fiat non sancta dilectio, quae illos pertrahat ad gehennam. qui
 sanus est in fide, qui sanus in charitate, sanus quoque sit in 
patientia, et patientia quae maxime in tentationibus comprobatur; quia 
nihil prodest habuisse quae supra enumerauimus, nisi omnes diuitiae et 
mercimonia, quibus onusta nauis est, in tempestate seruentur, et 
perflantibus hinc inde uentis, absque naufragio ea, quae bene parta 
sunt, liberentur. qui enim perseuerauerit usque in finem, hic saluus 
erit.
</p><p>"anus similiter in habitu sancto, non incentrices, non uino multo
 seruientes; bene docentes, ut ad castitatem erudiant adolescentulas, ut
 ament uiros suos, ut ament filios: pudicas, castas, habentes domus 
diligentiam, benignas, subditas uiris suis, ut uerbum dei non 
blasphemetur". tametsi apostolus petrus praeceperit, ut uiri uxoribus 
suis tanquam infirmiori uasculo honorem tribuant, non tamen arbitrandum 
est, quod uxor, quae corporis uasculum habet infirmum, statim et anima 
infirmior sit. unde nunc praecipitur eis, ut in ipsis quoque illud 
apostoli compleatur: uirtus in infirmitate perficitur, et dicitur, ut et
 omnia habeant, quae senibus uiris sunt praecepta communiter, in eo 
scilicet quod ait: anus similiter, hoc est, ita ut uiri senes, in 
omnibus honestae, sobriae, pudicae, sanae in fide, et charitate, et 
patientia, et pro sexu suo hoc habeant proprium, ut sint in habitu 
sancto, siue, ut melius legitur in graeco, en~g katast�mati~g 
hieroprepeis~g, ut ipse quoque earum incessus et motus, uultus, sermo, 
silentium, quamdam decoris sacri praeferant dignitatem. et quia hoc 
genus muliercularum esse solet garrulum, iuxta illud: simul autem et 
otiosae discunt circumire domos: non solum autem otiosae, sed et 
uerbosae, et curiosae, loquentes quae non oportet: propterea eas uult 
esse non incentrices, id est non accusatrices, non tales quae ut aliis 
placeant, de aliis detrahant. aut certe quia ipsae adolescentiam iam 
transgressae sunt, de adolescentularum aetatibus disputent, et dicant: 
illa sic ornatur, illa sic comitur, sic illa procedit; amat illum, 
amatur ab illo; cum etiam si haec uera sint, non tam apud caeteros 
debeant accusare, quam ipsam secrete christi charitate corripere, et 
magis docere ne faciat, quam in publico accusare quod fecerit. solent 
hae aetates, quia corporis frixere luxuria (licet sint plurimae, quae 
nec canos suos erubescant, et ante gregem nepotum trementes uirgunculae 
componantur), uino se dedere pro libidine; et cum inter pocula sibi 
prudentes uisae fuerint et facundae, morum quasi austeritatem assumere, 
loquentes hoc quod sibi uidentur esse, et non recordantes illud quod 
fuerunt.
et a uini ergo nimio potu anus prohibeantur, quoniam quod in 
adolescentibus libido, hoc in senibus ebrietas est. aut quomodo potest 
docere anus adolescentulas castitatem, cum si ebrietatem uetulae 
mulieris adolescentula fuerit imitata, pudica esse non possit? signanter
 autem expressit: non uino multo seruientes. seruitus enim quaedam est 
et extrema conditio, uino sensus hominis occupari, et non suum esse, sed
 uini. quia igitur docuit quales primo anus deberent esse, et post illa 
quae cum senibus uiris habent communia, etiam propria earum exposuit, ut
 honesto et sancto habitu, et omni decore sint plenae: nec accusatrices,
 nec aliis detrahentes, nec uino sensibus occupatis. nunc consequenter 
doctrinae eis frena permittit, ut cum tales fuerint, docendi habeant 
libertatem, ut scilicet doceant ea quae bona sunt. licet enim in alio 
loco dixerit: docere autem mulieribus non permitto, sic intelligendum 
est, ut in uiros sit illis doctrina sublata. caeterum adolescentulas 
doceant, quasi filias suas. primum castitatem: quia aduersus hanc magis 
in aetate florenti pugnat inimicus, et uirtus eius omnis contra feminas 
in umbilico uentris est: deinde ut ament uiros suos, diligant filios. 
quae doctrina est amare uiros; cum hoc non in eloquio docentis, sed in 
corde amantis sit constitutum? uult eas amare uiros suos caste: uult 
inter uirum et mulierem esse pudicam dilectionem ut eum pudore, et 
uerecundia, et quasi necessitate sexus, reddat potius debitum uiro quam 
ipsa exigat ab eo, et opera liberorum ante oculos dei et angelorum 
perpetrare se credat: ita nec illa erubescet etiam secretum cubile, et 
noctis tenebras, et clausum cubiculum suum, cum omnia patere dei oculis 
cogitarit. filios autem ita diligunt, si eos in dei erudiant disciplina.
 caeterum nolle eos contristare docendo quae bona sunt, et libertatem 
tribuere peccandi, non est amare filios, sed odisse. erudiantur quoque 
adolescentulae, ut domus habeant diligentiam. et quia poterat euenire ut
 diligentia domus cum austeritate regeretur, et per hoc apostoli 
praeceptum, matrona seuerior fieret in seruulos: ideo copulauit, 
benignas: ut tunc se crederet mariti bene domum regere, si cum 
benignitate imperet seruulis, non in terrore. nec non et subditas uiris 
suis: ne forte diuitiis et nobilitate perflatae dei sententiae non 
meminerint, per quam subiectae sunt uiris. ait quippe ad mulierem: ad 
uirum tuum conuersio tua; et ipse tui dominabitur. in quo sanctae 
scripturae consideranda prudentia est: quia non uiro hoc dominus sit 
locutus, et dixerit: dominaberis uxori tuae: sed ipsi mulieri, ut illi 
praemium relinqueret obsequelae, dum in potestate eius est, si dei uelit
 obedire praeceptis, seruire uiro et marito esse subiecta, ut quodammodo
 esset libera seruitus, et dilectione plena, ideo seruiens est uiro, dum
 eum metuit offendere. etenim non est creatus uir propter mulierem, sed 
mulier propter uirum. et cum caput mulieris uir sit: caput autem uiri 
christus, quaecunque uxor non subiicitur uiro suo, hoc est capiti suo, 
eiusdem criminis rea est, cuius et uir si non subiiciatur christo capiti
 suo. uerbum autem domini blasphematur: uel dum contemnitur dei prima 
sententia, et pro nihilo ducitur: uel christi infamatur euangelium, dum 
contra legem fidem que naturae, ea quae christiana est, et ex dei lege 
subiecta, uiro imperare desiderat: cum etiam gentiles feminae uiris suis
 seruiant communi lege naturae.
</p><p>"iuuenes similiter exhortare, ut pudici sint in omnibus: teipsum 
exemplum praebens bonorum operum, in doctrina, in integritate et 
castitate, in sermone sano et irreprehensibili: ut qui ex aduerso est, 
reuereatur, nihil habens de nobis dicere mali". sicut in eo quod supra 
praeceperat, dicens: anus similiter in habitu sancto, similitudinem 
anuum dixeramus, ad senes esse referendam; ita nunc in eo quod intulit: 
iuuenes similiter hortare, ut pudici sint, similitudinem iuuenum ad 
anus, et per anus ad senes arbitramur aptandam: ut senum habeant 
sobrietatem, et honesti sint et pudici, et sani in fide, et charitate, 
et patientia. anuum autem in habitus sanctitate, ut non sint 
accusatores, non uino multo seruientes, bene docentes, et caetera. 
proprium autem adolescentulorum hoc posuit, ut pudici sint in omnibus, 
tam scilicet mente, quam corpore: tam opere, quam cogitatione, ut nulla 
sit in adolescente suspicio turpitudinis. et licet quidam de latinis ita
 existiment legendum: iuuenes similiter hortare ut pudici sint, et 
postea inferant, in omnibus teipsum formam praebens bonorum operum: 
tamen sciamus, in omnibus, ad superiora esse referendum, id est, hortare
 ut pudici sint in omnibus. sciendum quoque est quod continentia non 
solum in carnis opere et animi concupiscentia; sed in omnibus rebus 
necessaria sit: ne honores indebitos appetamus: ne accendamur auaritia: 
ne ulla passione superemur. teipsum, inquit, formam praebens bonorum 
operum. nihil prodest aliquem exercitatum esse in dicendo, et ad 
loquendum triuisse linguam, nisi plus exemplo docuerit quam uerbo. 
denique qui impudicus est, quamuis disertus sit, si ad castitatem 
audientes cohortetur, sermo eius infirmus est, et auctoritatem non habet
 cohortandi.
et e contrario quamuis sit rusticanus et tardus ad loquendum, si castus 
fuerit, exemplo suo homines potest ad uitae similitudinem impellere. 
quod autem ait, in incorruptione, sic accipiendum, quod incorruptio 
proprie uirginitatem sonet. denique qui uirgines sunt, uulgo incorrupti 
appellari solent; et qui uirgines esse desierint, corrupti nominantur; 
et dicimus, illa quae fuit olim uirgo, corrupta est. unde et titum 
existimo, priusquam carnis opere occuparetur, euangelio credentem 
accepisse baptisma, et uirginem permansisse, et nunc ab apostolo, ut in 
incorruptione formam sui praebeat commoneri: quam quidem incorruptionem 
in timotheo non uidemus. nam cum ei diceret: nemo adolescentiam tuam 
contemnat; sed forma esto fidelium in sermone, in conuersatione, in 
charitate, in fide, in castitate, de incorruptione tacuit, et tantum 
posuit castitatem. castitas autem et in coelibatu absque uirginitate 
intelligi potest. nisi forte castitatem accipiamus in mente, 
incorruptionem uero in corpore, iuxta illud quod alibi in uirginis 
definitione scribitur: ut sit sancta corpore et spiritu. et ipse nunc 
consequenter adiunxit: in doctrina, in incorruptione, in pudicitia. 
possemus et pudicitiam, et incorruptionem etiam in doctrinae integritate
 interpretari. nisi quod specialiter sequitur, sermone sano et 
irreprehensibili, proprium haberet super doctrinae institutione 
praeceptum. quod autem ait, sermone irreprehensibili, non quod ullus 
tantae facundiae et prudentiae sit, ut a nemine reprehendatur 
(reprehenduntur quippe et apostoli et euangelistae ab haereticis et 
gentibus), sed quod nihil dignum reprehensione dicat aut faciat, licet 
aduersarii sint ad reprehendendum parati. et quia sunt multi non 
subditi, uaniloqui et mentium deceptores, qui oderunt in portis 
arguentem, et sermonem sanctum abominantur, propterea exemplum nos in 
omnibus praebeamus in doctrina, in integritate, in pudicitia, in sermone
 sano et irreprehensibili: ut aduersarii uitae et doctrinae nostrae 
sanitate perterriti, non audeant accusare, hoc est, nihil uerisimile in 
accusatione confingere. et reuera usque hodie uidemus nonnullos in 
ecclesiis (quanquam haec rara auis sit) tantae grauitatis continentiae 
que esse, ut etiam ab aduersariis habeant testimonium, et dicatur, uir 
magnus est ille, et sanctae conuersationis, probis que moribus, nisi 
esset haereticus. nemo est enim tam immoderatae impudentiae, ut solis 
radios possit accusare tenebrosos, et clarum lumen caligine noctis 
offundere. unde et apostolus haec eadem praecauens ait: ut auferam 
occasionem his qui uolunt occasionem. potest autem is qui ex aduerso 
est, et diabolus intelligi, qui accusator est fratrum nostrorum, ut 
ioannes euangelista praedicat: qui cum nihil habuerit mali quod nobis 
obiiciat, erubescit, et criminator non poterit criminari. diabolus autem
 in latina lingua criminatorem sonat.
</p><p>"serui dominis suis subditi sint in omnibus: sint placentes, non 
contradicentes, non furantes; sed omnem fidem ostendentes bonam, ut 
doctrinam saluatoris nostri dei ornent in omnibus". quoniam dominus et 
saluator noster, qui in euangelio ait: uenite ad me, omnes qui laboratis
 et onerati estis, et ego reficiam uos, nullam conditionem, aetatem, 
sexum, a beatitudine arbitratur alienum: propterea nunc apostolus et 
seruis praecepta constituit, scilicet ut parti ecclesiae membris que 
corporis christi. et quomodo superius senes, anus, adolescentulas, 
iuuenes, quid titus erudire deberet edocuit: ita nunc seruis apta 
praecepta constituit. primum ut subditi sint dominis suis in omnibus. in
 his autem omnibus, quae non sunt contraria deo: ut si dominus ea iubet 
quae non sunt aduersa scripturis sanctis, subiiciatur seruus domino. sin
 uero contraria praecipit, magis obediat spiritus quam corporis domino. 
diligenter attendite quomodo congrua personis praecepta decernat. serui,
 inquit, dominis suis subditi sint in omnibus. in alio loco disputans de
 filiis, ait: filii, obedite parentibus. filios quippe decet parentibus 
obedire: seruos uero imperanti domino esse subiectos. nec illud putemus 
esse contrarium, quod in alia epistola: mulieres, ait, subiectae sint 
uiris, et in hac subiectas uiris suis asseruit uxores, quasi eodem uerbo
 et in seruis et in uxoribus usus sit. quodammodo enim maritus uxoris 
est dominus. ipse, inquit, dominabitur tui.
erat et saluator subiectus parentibus suis, sed cum adhuc duodecim esset
 annorum, et nihil differret a seruo, dominus omnium: necdum enim ad 
perfectam uiri aetatem quae posset haereditatem capere, peruenerat. sed 
et alibi de eo scriptum est: quia cum subiecta ei fuerint omnia, tunc 
ipse filius subiicietur ei qui sibi subiecit omnia, ut sit deus omnia in
 omnibus. subiicientur autem ei omnia, cum dixerit dominus domino meo, 
sede a dextris meis, donec ponam inimicos tuos scabellum pedum tuorum. 
in subiectis seruis dominus subiicitur. et quomodo pro nobis dicitur 
esse maledictum, cum non sit maledictum, sed uera benedictio: ita pro 
nobis, uel subiectus scribitur, uel non subiectus: si aut subditi 
fuerimus deo, aut non subditi. quidam hunc locum ita legunt: serui 
dominis suis subditi sint, et postquam huc usque distinxerint, inferunt,
 in omnibus placeant: cum in graeco alius sit ordo lectionis, id est, 
serui dominis suis subditi sint in omnibus; ut sequatur, euarestous~g 
einai~g: quod nos licet non plene, tamen ex parte aliqua interpretari 
possumus, ut complaceant sibi: ne uidelicet super conditione sua 
uideatur eis dei iniqua sententia. sed quomodo pauper iuxta mensuram 
suam saluari potest; et mulier in sexus infirmitate ac regno dei non 
excluditur, et omnis conditio secundum ordinem suum beatitudinem capere 
potest: ita et serui complaceant sibi quod serui sint: et non idcirco 
putent deo se seruire non posse, quia subiecti sint hominibus; sed in eo
 magis placere uoluntati dei, si et dominis suis subditi fuerint in 
omnibus, et complacuerint sibi in conditione sua; et quod deinceps 
apostolus praecipit exsequantur, ut non sint contradicentes, non 
furantes. uel maximum seruorum uitium est, dominis contradicere, et cum 
aliquid iusserint, se cum mussitare. itaque titum commonet ut per 
doctrinam sanam ab his qui christiani serui sunt, istiusmodi auferat 
passionem. si enim quae dominus imperat necesse habet seruus implere: 
cur hoc ipsum non cum bona faciat uoluntate; sed et dominum offendat, et
 tamen faciat quod iubetur: maxime cum et deus ad aquam contradictionis 
offensus sit? et in alio loco de murmurante populo loquatur: desinat a 
me murmuratio eorum, et non morientur. post contradictionem et aliud 
seruorum uitium doctrina christi corrigat, ne fures sint. fur autem non 
solum in maioribus, sed etiam in minoribus iudicatur. non enim id quod 
furto ablatum est, sed mens furantis attenditur. quomodo in fornicatione
 et adulterio, non idcirco diuersa sit fornicatio aut adulterium, si 
pulchra uel diues, deformis aut pauper, meretrix uel adultera sit: sed 
qualiscunque illa fuerit, una est fornicatio, uel adulterium. ita et in 
furto, quantumcunque seruus abstulerit, furti crimen incurrit. unde et 
in moysi lege fures nonnunquam septuplum, nonnunquam quadruplum reddere 
compelluntur, et interdum obtruncatur; interdum uenditur fur ipse pro 
furto, de quibus nuper uobis in leuitico exposuisse me memini. si autem 
hoc prohibetur in seruo, quanto magis in libero: ne aut iudex rapiat, 
aut miles non contentus stipendiis suis aliena deuastet? pulchre quidam 
uir apprime grauis, cum ei cuiusdam iudicis laudaretur integritas, et 
diceret de eo ille qui laudabat, non est fur: respondit, optimum seruum 
faceret, si nec fugitiuus esset: in tantum furti suspicio ab omni libero
 debet esse aliena. sint itaque serui subditi dominis suis in omnibus, 
sint complacentes conditioni suae: ut non ferant aspere seruitutem, non 
contradicant dominis, non furentur, et post haec in omnibus fidem bonam 
ostendant, ut doctrinam saluatoris dei nostri ornent in omnibus. si enim
 apud carnales dominos in minimo fideles fuerint, incipient eis apud 
deum maiora committi. ornat autem doctrinam domini, qui ea quae 
conditioni suae apta sunt, facit. et e diuerso confundit eam, qui non 
est subiectus in omnibus, cui conditio sua displicet, qui contradictor 
atque fraudator in nullo fidem bonam ostendit. quomodo enim potest 
fidelis esse in substantia dei, qui carnali domino fidem exhibere non 
potuit?
</p><p>"illuxit enim gratia dei saluatoris omnibus hominibus, erudiens 
nos ut, abnegantes impietatem et saecularia desideria, pudice, et iuste,
 et pie uiuamus in hoc saeculo: exspectantes beatam spem, et aduentum 
gloriae magni dei, et saluatoris nostri iesu christi: qui dedit 
semetipsum pro nobis, ut nos redimeret ab omni iniquitate, et mundaret 
sibi populum egregium, aemulatorem bonorum operum". post catalogum 
doctrinae ad titum, quid senes, quid anus, quid adolescentulas et 
iuuenes, quid ad extremum seruos erudire deberet, recte nunc intulit: 
illuxit enim gratia dei saluatoris omnibus hominibus. non est enim 
aliqua differentia liberi et serui, graeci et barbari, circumcisi et 
habentis praeputium, mulieris et uiri: sed cuncti in christo unum sumus,
 uniuersi ad dei regnum uocamur, omnes post offensam patri nostro 
reconciliandi sumus; non per merita nostra, sed per gratiam saluatoris: 
uel quod dei patris uiuens et subsistens gratia ipse sit christus: uel 
quod christi dei saluatoris haec sit gratia; et non nostro merito 
saluati simus, secundum illud quod in alio loco dicitur: pro nihilo 
saluabis eos. quae gratia omnibus hominibus ideo illuxit, ut erudiret 
nos abnegantes impietatem et saecularia desideria, pudice, et iuste, et 
pie uiuere in hoc saeculo. quid sit autem abnegare impietatem et 
saecularia desideria, ex eo quod supra exposuimus, deum confitentur se 
nosse, factis autem negant, intelligi posse confido, et per contraria 
disserta contraria. saecularia ergo desideria sunt, quae a mundi istius 
principe suggeruntur: et cum sint saeculi, cum saeculi huius nube 
pertranseunt.
nos autem cum pudice et iuste, nec corpore scilicet, nec mente 
peccantes, uixerimus in christo, pie quoque uiuemus in hoc saeculo: quae
 pietas exspectat beatam spem, et aduentum gloriae magni dei, et 
saluatoris nostri iesu christi. sicut enim impietas magni dei reformidat
 aduentum, ita secura de opere suo, et de fide illum pietas 
praestolatur. ubi est serpens arius? ubi eunomius coluber? magnus deus 
iesus christus, saluator dicitur, non primogenitus omnis creaturae, non 
uerbum dei et sapientia; sed iesus christus: quae uocabula assumpti 
hominis sunt. neque uero alium iesum christum, alium uerbum dicimus, ut 
noua haeresis calumniatur: sed eumdem et ante saecula, et post saecula, 
et ante mundum, et post mariam, imo ex maria, magnum deum appellamus 
saluatorem nostrum iesum christum, qui dedit semetipsum pro nobis, ut 
pretioso sanguine suo nos redimeret ab omni iniquitate, et mundaret sibi
 populum periousion~g (ita quippe habetur in graeco), et bonorum operum 
faceret aemulatorem. saepe me cum considerans quid sibi uellet uerbum 
periousion~g, et a sapientibus saeculi huius interrogans si forte 
alicubi legissent, nunquam inuenire potui qui mihi quid significaret 
exponeret. quamobrem compulsus sum ad uetus instrumentum recurrere, unde
 arbitrabar et apostolum sumpsisse quod dixerat. hebraeus enim ex 
hebraeis et secundum legem pharisaeus, utique id ponebat in epistola 
sua, quod in ueteri testamento legisse se nouerat. in deuteronomio 
itaque reperi: quoniam populus sanctus tu domino deo tuo, et in te 
complacuit domino deo tuo; ut esses ei in populum periousion~g, ex 
omnibus populis qui sunt super faciem terrae. et in centesimo tricesimo 
quarto psalmo, ubi nos habemus, psallite nomini eius, quoniam suaue est:
 quoniam iacob elegit sibi dominus, israel in possessione sibi: pro eo 
quod est in possessione, in graeco scriptum est eis~g periousiasmon~g, 
quod quidem aquila et quinta editio eis~g periousion~g expresserunt. 
septuaginta uero et theodotio, periousiasmon~g transferentes, 
commutationem syllabae fecere, non sensus. symmachus igitur, pro eo quod
 est in graeco periousion~g, in hebraeo sgolla, expressit exaireton~g, 
id est egregium uel praecipuum: pro quo uerbo in alio uolumine latino 
sermone utens, peculiarem interpretatus est. recte igitur christus 
iesus, magnus deus noster atque saluator, redemit nos sanguine suo, ut 
sibi christianum populum peculiarem faceret, qui peculiaris tunc esse 
posset, si bonorum operum aemulator exsisteret. unde et illud quod in 
euangelio secundum latinos interpretes scriptum est: panem nostrum 
quotidianum da nobis hodie, melius in graeco habetur panem nostrum 
epiousion~g, id est, praecipuum, egregium, peculiarem, eum uidelicet qui
 de caelo descendens, ait: ego sum panis qui de caelo descendi. absit 
quippe ut nos, qui in crastinum cogitare prohibemur, de pane isto qui 
post paululum concoquendus et abiiciendus est in secessum, in prece 
dominica rogare iubeamur. nec multum differt inter epiousion~g et 
periousion~g: praepositio enim tantummodo est mutata, non uerbum. quidam
 epiousion~g existimant in oratione dominica panem dictum, quod super 
omnes ousias~g sit, hoc est, super uniuersas substantias. quod si 
accipitur, non multum ab eo sensu differt quem exposuimus. quidquid enim
 egregium est et praecipuum, extra omnia est, et super omnia.
</p><p>"haec loquere et exhortare, et increpa cum omni imperio". tria 
posuit, loquere, exhortare, et increpa. et quidem in eo quod ait, 
loquere, ad doctrinam uidetur esse referendum. quod uero intulit, 
exhortare, id est parakalei~g, aliud quoddam in graeco significat quam 
in latino: parakl�sis~g quippe magis consolationem quam exhortationem 
sonat. hoc uerbum et superius de adolescentibus est locutus: iuuenes 
similiter consolare, pudicos esse in omnibus. de quo nos in suo loco ita
 ut in latino legitur, quasi exhortare scriptum esse, expressimus. 
consolatur igitur audientem, qui dicit: rogamus pro christo, 
reconciliamini deo, et seipsum humiliat et subiicit, ut lucrifaciat quem
 consolatur. quod uero tertium est, increpa, consolationi mihi uidetur 
esse contrarium, ut quicunque consolationem contempserit, increpatione 
sit dignus, et mereatur audire: obliti estis consolationis, quae uobis 
ut filiis loquitur. ad timotheum quoque alteram consolationem, et 
increpationem alteram legimus, dicente apostolo: insta opportune, 
importune, argue, increpa, consolare. et ibi quidem increpatio ante 
assumitur, et postea consolatione seueritas temperatur. hic uero ante 
uult discipulos consolari, et si non profecerint consolando, tunc 
corripi, et corripi cum omni imperio. sic enim intelligo hoc quod dictum
 est: increpa cum omni imperio, ut specialiter ad increpationem, et non 
ad duo superiora in commune referatur.
neque enim conuenit dicere, consolare cum omni imperio, et loquere cum 
omni imperio, sed tantummodo, increpa cum omni imperio.
</p><p>nemo te contemnat. existimet aliquis hoc ipsum nunc ad titum 
scribi quod ad timotheum dictum est: nemo adolescentiam tuam contemnat. 
nos uero iuxta graeci sermonis differentiam, aliud putamus significare 
periphroneit�~g, quod hic scribitur, et aliud kataphroneit�~g, quod ad 
timotheum dictum est, et praepositiones peri~g uel kata~g sensum facere 
diuersum. quod autem non fortuito, et ut libet, paulus apostolus, non 
solum nominibus et uerbis, uerum etiam praepositionibus diuersis utatur 
pro uarietate causarum, perspicuum fieri poterit ex eo quod ait: mulier 
enim ex uiro, uir uero per mulierem. et alibi: quia ex eo et per eum et 
in ipso sunt omnia. nec non et illud, paulus apostolus non ab hominibus,
 neque per hominem. existimamus itaque kataphron�sin~g ad contemptum 
proprie pertinere, uel cum quis inter equuleum laminas que distentus, 
contemnit dolorem, et nec iudicis comminationem, nec circumstantis 
populi fremitum pertimescit: sed pro confessione martyrii, uniuersa 
supplicia contemnit et despicit. e contrario autem est et malus 
contemptus, de quo et habacuc, spiritu sancto in se loquente, testatur: 
uidete contemptores: et inspicite et admiramini mirabilia, et 
disperdimini. iuxta quod ad timotheum quoque scriptum diximus: nemo 
adolescentiam tuam contemnat, id est, nolo te talem exhibeas ut possis 
ab aliquo merito contemni. periphron�sis~g autem illud sonat, sicut 
stoici tamen asserunt, qui distinguunt inter uerba subtiliter, cum qui 
confidens sibi, se alio esse meliorem, despicit eum quem inferiorem 
putat, et super, id est plus, sapiens, humiliorem existimat dignum esse 
contemptu. tale quid intumescens superbiae uanitate, et coelum ipsum 
solem que despiciens apud graecos quidam dixisse deluditur: aerobat�~g 
kai~g periphron�~g ton~g h�lion~g, quod nos latine possumus dicere, 
scando per aerem, et pluris me noui esse quam solem. periphron�sis~g 
ergo, quae nunc ad titum ponitur, illum sensum habet: nemo eorum qui in 
ecclesiis sunt, te segniter agente sic uiuat, ut se putet esse meliorem.
 qualis enim aedificatio erit discipuli, si se intelligat magistro esse 
maiorem? unde non solum episcopi, presbyteri et diaconi debent magnopere
 prouidere ut cunctum populum cui praesident, conuersatione et sermone 
praecedant: uerum et inferior gradus, exorcistae, lectores, aeditui, et 
omnes omnino qui domui dei seruiunt. quia uehementer ecclesiam christi 
destruit, meliores laicos esse quam clericos.
</p><p>"admone illos principibus et potestatibus subditos esse, obedire:
 ad omne opus bonum paratos esse: neminem blasphemare, non litigiosos 
esse: esse modestos, omnem ostendentes mansuetudinem ad omnes homines". 
tale quid et ad romanos scribitur: omnis anima potestatibus superioribus
 subdita sit. non est enim potestas nisi a deo. quod quidem praeceptum, 
et hic, et ibi propterea puto editum, quia iudae galilaei per illud 
tempus dogma adhuc uigebat, et habebat plurimos sectatores, cuius et in 
actibus apostolorum fit mentio, scriptura referente: ante hos enim dies 
surrexit theodas, dicens, quemdam se esse magnum: cui appositi sunt uiri
 quasi quadringenta; et, post hunc surrexit in diebus census iudas 
galilaeus: qui inter caetera hoc quasi probabile proferebat ex lege, 
nullum debere dominum nisi solum deum uocari: et eos qui ad templum 
decimas deferrent, caesari tributa non reddere. quae haeresis in tantum 
creuerat, ut etiam pharisaeorum et multam partem populi conturbaret: ita
 ut ad dominum quoque nostrum referretur haec quaestio: licet caesari 
dare tributum an non? quibus dominus prudenter caute que respondens ait:
 reddite quae sunt caesaris caesari, et quae sunt dei, deo. cui 
responsioni paulus apostolus congruens, docet principatibus et 
potestatibus credentes debere esse subiectos. archai~g quippe quae 
leguntur in graeco, magis principatus quam principes sonant: et ipsam 
significant potestatem, non eos qui in potestate sunt homines. sed quia 
dixerat, admone illos, principatibus et potestatibus subditos esse: 
poterat his qui tormenta formidant, occasio ad negandum dari: iuxta 
apostoli dictum se assererent principatibus et potestatibus esse 
subiectos, et facere quod iuberent; propterea subiecit: obedire ad omne 
opus bonum. si bonum est quod praecipit imperator et praeses, iubentis 
obsequere uoluntati. sin uero malum, et contra deum sapit: responde ei 
illud de actibus apostolorum: obedire oportet deo magis quam hominibus. 
hoc ipsum et de seruis intelligamus apud dominos, et de uxoribus apud 
uiros, et de filiis apud parentes, quod in illis tantum debeant dominis,
 uiris, parentibus esse subiecti, quae contra dei mandata non ueniunt. 
quod uero sequitur: paratos esse, dupliciter legendum, ut uel 
subaudiatur, ad omne opus bonum paratos esse: uel certe cum superioribus
 copulato hoc quod ait, obedire ad omne opus bonum, et hucusque finito, 
quasi aliud proprium et speciale praeceptum sit, paratos esse, iuxta 
illud quod in leuitico scriptum est: hircum qui emittitur maledicta 
populi sustinentem, tradi in manus hominis parati. si quis ergo paratus 
est, ut apopompaion~g teneat, et educat illum in desertum, et ibi eum 
disperdat, et quantum in se est, sorte maledictionis exterminet, is cum 
obedierit, omni operi bono etiam paratus erit.
potest autem et aliter accipi, paratos esse: ut omnia quaecunque euenire
 possunt, sibi in animo praefigurent: et cum acciderint, nihil quasi 
nouum sustineant, sed eis praeparata sint omnia. neminem quoque, 
blasphemare, non simpliciter accipitur. nec enim ait, neminem hominem 
blasphemare: sed absolute, neminem: non angelum, non aliquam creaturam 
dei. omnia quippe quae a deo facta sunt, ualde bona sunt. quando michael
 archangelus cum diabolo disputabat de moysi corpore, non fuit ausus 
inferre iudicium blasphemiae, sed dixit, imperet tibi deus. si igitur 
michael non fuit ausus diabolo, et certe maledictione dignissimo, 
iudicium inferre blasphemiae: quanto magis nos ab omni maledicto puri 
esse debemus? merebatur diabolus maledictum: sed per archangeli os 
blasphemia exire non debuit. relege ueteres libros, et uide quae tribus 
in mente garizin constitutae sint, ut benedicerent populo, et quae in 
monte altero, ut maledicerent ruben, qui maculauerat thorum parentis, et
 zabulon nouissimus filius liae, et ancillarum liberi, in monte hebal 
ponuntur, ut maledicant eis qui maledictione sunt digni. longum est si 
nunc enumerem quomodo iacob, qui ad benedictionem uocauerat filios 
dicens: ut benedicam uobis, postea quasi in benedictione consociet, 
maledictus furor eorum, quia procax: et ipse dominus loquatur in genesi:
 maledicta terra in operibus tuis. hoc nunc tantum dixisse sufficiat, 
quod blasphemare christi discipulos non oportet: nec quod additur, esse 
litigiosos. si enim sumus filii pacis, et uolumus super nos pacem 
requiescere, et accessimus ad ierusalem coelestem, quae ex pace nomen 
accepit, cum his qui oderunt pacem, habeamus pacem: et quantum in nobis 
est cum omnibus hominibus pacati simus: non solum cum modestis, sed 
etiam cum rixosis; quia nulla uirtus est ferre mansuetos: locum que 
demus irae, omnem ostendentes mansuetudinem ad omnes homines: non quod 
uanae gloriae desiderio nos esse mansuetos omnibus hominibus ostendere 
debeamus: sed dum omnes ferimus, et iniuriae uicem non rependimus, ipsa 
opera notiora uniuersis fiant. potest aliquis ob iactantiam et opinionem
 uulgi auram que popularem simulare apud quosdam mansuetudinem, et 
fingere bonitatem. sed ubi non est uera et genuina et solida mansuetudo,
 nescio an eum esse mansuetum possit omnibus persuaderi.
</p><p>"fuimus enim aliquando et nos stulti, inobedientes, errantes, 
seruientes desideriis et uoluptatibus uariis, in malitia et in inuidia 
agentes, odiosi, odientes alterutrum. cum autem bonitas et humanitas 
illuxit saluatoris nostri dei: non ex operibus iustitiae, quae fecimus 
nos; sed secundum misericordiam suam saluauit nos, per lauacrum 
regenerationis et renouationis spiritus sancti, quem effudit super nos 
opulenter per iesum christum saluatorem nostrum, ut iustificati illius 
gratia, haeredes efficiamur secundum spem uitae aeternae". quaerat 
aliquis quomodo paulus fuerit stultus, incredulus, errans, et seruiens 
uariis desideriis et uoluptatibus in malitia, et in inuidia, odiosus, et
 odiens, antequam saluatoris nostri bonitas atque clementia per lauacrum
 secundae regenerationis eum saluum faceret: non ex iustitiae operibus 
quae fecerat, sed ex misericordia sua, effuso abundanter et large super 
apostolos atque credentes per iesum christum spiritu sancto: ut, 
haereditatem gratiae consecuti, spem uitae in perpetuum possiderent. et 
certe legimus eum secundum iustitiam quae in lege est sine querela 
fuisse circumcisum octaua die: hebraeum ex hebraeis, secundum legem 
pharisaeum, de tribu beniamin, eruditum ad pedes gamalielis, et ab 
infantia sacris litteris institutum. ad quod respondetur, iudaeos qui 
ante aduentum saluatoris et passionem eius, et resurrectionem, in lege 
uersati sunt, licet non plenam, attamen aliqua ex parte habuisse 
iustitiam: sicut simeon quoque et anna prophetissa in templo dei 
seruiens est reperta. postquam uero populus conclamauit: crucifige, 
crucifige eum; non habemus regem nisi caesarem: et: sanguis eius super 
nos, et super filios nostros, et ablatum est ab eis regnum dei, et 
traditum genti facienti fructus eius: ex eo tempore, qui in christum non
 credidit, fuit stultus, errabundus, incredulus, et seruiens uariis 
uoluptatibus. an non nobis uidetur paulus fuisse stultus, quando habebat
 zelum dei, sed non secundum scientiam; et persequebatur ecclesiam: et 
lapidantium stephanum uestimenta seruabat? cum in tantum odii contra 
saluatorem instigatus exarserit, ut litteras a sacerdotibus acciperet, 
pergens damascum ad eos qui in christum crediderant uinciendos? aut 
ullas poterat habere uirtutes sine uirtute dei christi iesu, aut 
aestuantem flammam restinguere uoluptatum, cum non esset templum dei? 
quae autem maior potest esse malitia et inuidia, quam contra absentes 
epistolas sumere, et ubique christi uastare discipulos; nolle ipsum 
saluum fieri: et caeteris qui salui esse poterant, inuidere: odisse 
christianos et consequenter ab omnibus odium promereri? quis autem maior
 error, et inobedientia, et uecordia, quam, postquam respirauit dies, et
 praeterierunt umbrae, legem abolitam uelle seruare, et dicere: ne 
attrectaueris, ne contigeris, ne gustaueris, et apparente solido cibo et
 uirili, infantiae lacte cupere potari? diligentius attendamus, et 
inueniemus in praesenti capitulo manifestissimam trinitatem. benignitas 
quippe atque clementia saluatoris nostri dei, non alterius quam dei 
patris, per lauacrum regenerationis, et renouationem spiritus sancti, 
quem effudit super nos abunde per iesum christum saluatorem nostrum, 
iustificauit nos in uitam aeternam. salus credentium, mysterium 
trinitatis est. alii hunc locum ita intelligunt, ut non de paulo et 
apostolus, sed sub apostolorum persona, de aliis dictum putent: ut 
quomodo sub persona sua, et apollo et cephae de dissensione et 
schismate, quod arguebat in corinthiis est locutus: ita etiam in 
praesenti loco, se et apostolos nominans, omnes qui in christo 
crediderant, quales fuerint ante regenerationem lauacri uitalis, 
ostenderit. simul autem et humilitas eius est admiranda, quod qui omnem 
humilitatem iustitiam que legis quasi quisquilias et purgamenta 
contempsit, recte se sine christo uitiis omnibus seruisse memorarit.
</p><p>"fidelis sermo, et de his uolo te confirmare, ut curam habeant 
bonis operibus praeesse qui credunt in domino.
haec bona sunt, et utilia hominibus". hoc quod ait, fidelis sermo, ad 
superiora iungendum est, in quibus praemiserat, ut, iustificati ipsius 
gratia, haeredes efficiamur secundum spem uitae aeternae. dignus enim 
fide super haereditate dei sermo, et super spe uitae aeternae. unde 
oportet de his non dubium, non timentem et ipsum credere, et ut credant 
caeteri, confirmare: non solum autem hoc, sed et hoc cum caeteris his 
qui uoluerint credere, confirmandum est: quapropter ait: et de his uoto 
te confirmare. qui autem ista uere esse crediderint, necesse est curam 
habeant bonorum operum, per quae haereditas dei, et spes uitae 
praeparatur aeternae. et pulchre ut maiorem fidem faceret, non dixit, 
qui credunt hominibus, sed qui credunt deo. necesse est enim, ut curam 
bonorum operum habeant, quae adimpleta, et omni studio perpetrata, sunt 
bona utilia que credentibus.
</p><p>"stultas autem quaestiones, et genealogias, et contentiones, et 
pugnas quae ueniunt ex lege, deuita: sunt quippe inutiles et uanae". 
quia multiplices et diuersae sunt quaestiones, propterea salomon de his 
qui quaerunt deum, locutus est, dicens: recte autem quaerentes eum, 
inuenerunt pacem. qui igitur deum non recte quaerunt, pacem inuenire non
 possunt. plurima exempla sunt quaerentium non recte deum. iudaei praue 
quaerunt deum, sperantes se eum inuenire posse sine christo. haeretici, 
uano sermonum strepitu concrepantes, quaerunt quem inuenire non possunt.
 philosophi quoque et barbari de deo uaria sentientes, quaesierunt deum.
 sed quia non recte quaesierunt, fuerunt eorum fatuae quaestiones, 
putantium deum humanis sensibus posse comprehendi. ab his igitur paulus 
nos reuocat quaestionibus. caeterum ad sapientes, et quae scripturarum 
auctoritate sunt fultae, magis cohortatur et prouocat, praeceptorum non 
nescius saluatoris, in quibus ait: quaerite et inuenietis, pulsate et 
aperietur uobis, petite et dabitur uobis. omnis enim qui quaerit 
inuenit, et qui petit accipit, et qui pulsat aperietur ei; modo non sit 
corpus nostrum subditum peccatis, et ingredietur in nos sapientia. 
exerceatur sensus, mens quotidie diuina lectione pascatur: et 
quaestiones nostrae stultae non erunt quaestiones. quod autem ait: 
genealogias et contentiones et rixas quae ueniunt ex lege deuita, 
proprie pulsat iudaeos, qui in eo se iactant et putant legis habere 
notitiam, si nomina teneant singulorum: quae quia barbara sunt, et 
etymologias eorum non nouimus, plerumque corrupte proferuntur a nobis. 
et si forte errauerimus in accentu, in extensione et breuitate syllabae,
 uel breuia producentes, uel producta breuiantes, solent irridere nos 
imperitiae, maxime in aspirationibus in quibusdam cum rasura gulae 
litteris proferendis. hoc autem euenit quod lxx interpretes, per quos in
 graecum sermonem lex diuina translata est, specialiter heth litteram et
 ain, et caeteras istiusmodi (quia cum duplici aspiratione in graecam 
linguam transferre non poterant) aliis litteris additis expresserunt. 
uerbi causa, ut rahel, rachel dicerent: et ieriho, iericho: et hebron, 
chebron: et seor, segor: in aliis uero eos conatus iste deficit. nam nos
 et graeci unam tantum litteram s habemus, illi uero tres, samech, sade,
 et sin: quae diuersos sonos possident. isaac et sion per sade 
scribitur: israel per sin, et tamen non sonat hoc quod scribitur. seon, 
rex amorrhaeorum, per samech litteram et pronuntiatur et scribitur. si 
igitur a nobis haec nominum et linguae idiomata, ut uidelicet barbara, 
non ita fuerint expressa, ut exprimuntur ab hebraeis, solent cachinum 
attollere, et iurare se penitus nescire quod dicimus. unde et nobis 
curae fuit omnes ueteris legis libros, quos uir doctus adamantius in 
hexapla digesserat, de caesariensi bibliotheca descriptos, ex ipsis 
authenticis emendare, in quibus et ipsa hebraea propriis sunt 
characteribus uerba descripta: et graecis litteris tramite expressa 
uicino. aquila etiam et symmachus, septuaginta quoque et theodotio suum 
ordinem tenent. nonnulli uero libri et maxime hi qui apud hebraeos uersu
 compositi sunt, tres alias editiones additas habent: quam quintam, et 
sextam, et septimam translationem uocant: auctoritatem sine nominibus 
interpretum consecutas.
haec immortale illud ingenium suo nobis labore donauit, ut non magnopere
 pertimescamus supercilium iudaeorum, solutis labiis, et obtorta lingua,
 et stridente saliua, et rasa fauce gaudentium. est et illis alia 
occasio superbiae, quoniam sicut nos qui latini sumus, latina nomina et 
origines de lingua nostra habentia, facilius memoriae tradimus: ita illi
 a parua aetate, uernacula sui sermonis uocabula penitissimis sensibus 
imbiberunt et ab exordio adam usque ad extremum zorobabel, omnium 
generationes ita memoriter uelociter que percurrunt, ut eos suum, putes 
referre nomen. hoc nos qui aut alias litteras didicimus, aut certe sero 
credidimus in christum, aut etiam si infantes sumus ecclesiae mancipati,
 magis scripturarum sensum quam uerba sectamur: si forte non ita 
nouimus, putant se in nominibus referendis, et in supputatione annorum, 
et in nepotibus et abnepotibus, auis, proauis, et atauis, doctiores. 
audiui ego quemdam de hebraeis, qui se romae in christum credidisse 
simulabat, de genealogiis domini nostri iesu christi, quae scripta sunt 
in matthaeo, et luca, facere quaestionem; quod uidelicet a salomone 
usque ad ioseph, nec numero sibi, nec uocabulorum aequalitate 
consentiant: qui cum corda simplicium peruertisset quasi ex adytis et 
oraculo deferebat quasdam, ut sibi uidebatur, solutiones, cum magis 
debuerit iustitiam et misericordiam, et dilectionem dei quaerere, et 
post illa, si forte occurrisset, de nominibus et numeris disputare. 
satis forsitan de hebraeorum supercilio et plusquam necesse fuerit 
dixerimus: sed occasio nobis data est, de genealogiis et contentione et 
rixis, quae ex lege ueniunt, disserendi. dialectici, quorum aristoteles 
princeps est, solent argumentationum retia tendere, et uagam rhetoricae 
libertatem in syllogismorum spineta concludere. hi ergo qui in eo totos 
dies et noctes terunt, ut uel interrogent, uel respondeant, uel dent 
propositionem, uel accipiant, assumant, confirment, atque concludant, 
quosdam contentiosos uocant, qui, ut libet, non ratione, sed stomacho 
disputent litigantium. si igitur illi hoc faciunt, quorum proprie ars 
contentio est, quid debet facere christianus nisi omnino fugere 
contentionem? rixae quoque legales penitus respuendae sunt, et iudaeorum
 stultitiae relinquendae. sunt enim inutiles et uanae, quae tantum 
speciem scientiae habent: caeterum nec dicentibus, nec audientibus 
prosunt. quid enim mihi prodest scire quot annos uixerit mathusalem, 
quoto aetatis suae anno salomon sortitus sit coniugem, ne forsitan 
roboam undecimo aetatis illius anno natus esse credatur? et multa istius
 modi, quae aut difficile est inuenire propter librorum uarietatem, et 
(dum paulatim de inemendatis inemendata scribuntur) errores inolitos: 
aut etiam si inueniremus magno studio et labore, nihil profutura 
cognouimus. frequenter accidit ut habeamus pugnas legis, non ob 
desiderium ueritatis; sed ob iactantiam gloriae, dum apud eos qui 
audiunt, docti uolumus aestimari: aut certe ex hoc rumusculo turpia 
sectamur lucra: quid enim prodest spumantibus labiis, et latratu garrire
 canum: cum simplex et moderata responsio aut possit te placare si uera 
est, aut si falsa, leniter et placabiliter emendari?
</p><p>"haereticum hominem post unam et alteram correptionem deuita: 
sciens quod subuersus est eiusmodi, et delinquit qui est a semetipso 
damnatus". nomen haereseos, et in epistola ad corinthios ponitur: 
oportet enim et haereses in nobis esse, ut probati quique manifesti 
fiant. et ad galatas inter carnis opera numeratur: manifesta autem sunt 
opera carnis: quae sunt fornicatio, immunditia, luxuria, idololatria, 
ueneficia, inimicitiae, contentiones, aemulationes, irae, rixae, 
dissensiones, haereses, inuidiae, ebrietates, comessationes, et caetera 
his similia, quae praedico uobis sicut praedixi: quoniam qui haec agunt,
 regnum dei non possidebunt. in quibus diligenter est obseruandum, quod 
quomodo caetera uitia, quae inter carnis opera numerata sunt, excludunt 
nos a regno dei: ita etiam nobis haereses auferant regnum dei; et non 
interest quomodo quis, dum tantum excludatur a regno. quod autem magis 
mirum sit etiam illud de actibus apostolorum uidetur esse relegendum, 
fidem nostram in christum, et ecclesiasticam disciplinam, iam tunc a 
peruersis hominibus haeresim nuncupatam. nos enim, inquiunt iudaei ad 
apostolum paulum, nec litteras a te accepimus de iudaea, nec ueniens 
quis de fratribus annuntiauit nobis, aut locutus est aliquis de te in 
malum. petimus autem, ut audiamus a te quid sentias: de haeresi enim 
ista notum est nobis, quia ubique ei contradicitur. et licet nomen 
haereseos mileti non dicatur, a paulo tamen opera nominantur, loquente 
ad presbyteros ecclesiae: ego scio quoniam uenient post abscessum meum 
lupi graues in uos, non parcentes gregis: et ex uobis ipsis consurgent 
uiri loquentes peruersa, ut abducant discipulos post se. haec in 
transitu dicta sint, ubi et alibi haeresis appelletur. nunc ipsum nomen 
uidetur plenissime uentilandum. haeresis graece ab electione dicitur, 
quod scilicet unusquisque id sibi eligat quod ei melius esse uideatur. 
philosophi quoque stoici, peripatetici, academici, epicurei, illius uel 
illius haereseos appellantur. superfluum est ire per singula, et 
marcionem, ualentinum, apellem, ebionem, montanum, et manichaeum cum 
suis enumerare dogmatibus: cum perfacile sit unicuique cognoscere quibus
 singuli ducantur erroribus. arius et eunomius, et nouae auctor 
haereseos, utinam tam noti non essent, minus forsitan plurimos 
decepissent! haereticum igitur hominem post unam correptionem, siue ut 
in graeco melius habetur, nouthesian~g, deuita; nouthesia~g autem 
commonitionem magis et doctrinam absque increpatione significat. legitur
 in latinis codicibus (quod uerum papa quoque athanasius approbabat): 
post unam et alteram correptionem; quod scilicet non sufficiat tantum 
semel eum corripi, uel commoneri qui aliquo sit deprauatus errore: sed 
et secunda sit ei adhibenda doctrina, ut in ore duorum aut trium testium
 stet omne uerbum. quare autem post primam et secundam correptionem 
deuitandus sit, reddit causas, dicens: quod subuersus est eiusmodi, et 
peccat cum sit a semetipso damnatus. qui enim semel bis que correptus, 
audito errore suo, non uult corrigi, errare existimat corrigentem: et 
econtrario se ad pugnas et iurgia uerborum parans, eum uult lucrifacere,
 a quo docetur.
propterea uero a semetipso dicitur esse damnatus: quia fornicator, 
adulter, homicida, et caetera uitia, per sacerdotes de ecclesia 
propelluntur. haeretici autem in semetipsos sententiam ferunt, suo 
arbitrio de ecclesia recedentes: quae recessio propriae conscientiae 
uidetur esse damnatio. inter haeresim et schisma hoc esse arbitrantur, 
quod haeresis peruersum dogma habeat: schisma propter episcopalem 
dissensionem ab ecclesia separetur: quod quidem in principio aliqua ex 
parte intelligi potest. caeterum nullum schisma non sibi aliquam 
confingit haeresim, ut recte ab ecclesia recessisse uideatur.
</p><p>"cum misero ad te arteman, aut tychicum, festina uenire ad me 
nicopolim, ibi enim statui hiemare". legimus in exordio istius 
epistolae: huius rei gratia reliqui te cretae, ut ea quae deerant 
corrigas: et constituas per ciuitates presbyteros, sicut ego tibi 
disposui. ut quia cretenses nuper crediderant, recedente paulo, et ad 
alias ecclesias transeunte, non dimitterentur orphani: sed haberent 
apostolicum uirum, qui ea quae uidebantur deesse, corrigeret. quia ergo 
post fundamentum aliarum ecclesiarum necessarius erat titus, qui 
aedificium superstrueret, scribit ei, ut cum arteman uel tychicum, unum 
scilicet e duobus qui se cum fuerant, cretam misisset, impleturus locum 
eius: ipse nicopolim ueniret, ibi se hiematurum esse contestans. ex quo 
paternos pauli in cretenses probamus affectus. necessarium habet titum 
in euangelii ministerium: tamen non eum ante ad se uult uenire, nisi in 
locum eius artemas, uel tychicus successor aduenerit. nicopolis ipsa 
est, quae ob uictoriam augusti, quod ibi antonium cleopatram que 
superarit, nomen accepit.
</p><p>"zenam legis doctorem, et apollo sollicite praemitte, ut nihil 
illis desit". iste est apollo de quo et ad corinthios scribitur: 
unusquisque uestrum dicit: ego sum pauli, ego autem apollo, ego uero 
cephae. fuit autem uir alexandrinus ex iudaeis, ualde eloquens et 
perfectus in lege, episcopus corinthiorum: quem propter dissensiones 
quae in corintho erant, ad uicinam insulam cretam cum zena legis doctore
 putandum est transfretasse; et pauli epistola dissensionibus quae 
corinthi ortae fuerant temperatis, rursum corinthum reuertisse. zenam 
uero legis doctorem, de alio scripturae loco quis fuerit, non possumus 
dicere, nisi hoc tantum, quod et ipse apostolicus uir id operis quod 
apollo exercebat habuerit: christi ecclesias exstruendi. praecipit 
itaque tito, ut quoniam de creta ad graeciam nauigaturi erant, non eos 
faciat sitarciis indigere, sed habere ea quae ad uiaticum necessaria 
sunt.
</p><p>"discant autem et nostri bonis operibus praeesse in necessariis 
usibus, ut non infructuosi sint". supra dixerat: zenam legis doctorem et
 apollo sollicite praemitte, ut nihil illis desit. quia ergo poterat 
suboriri occulta responsio, ut non tam titus quam quicunque epistolae 
lector hoc diceret: et unde tito, ut uiaticum non habentibus largiretur,
 soluit hanc quaestionem, et quasi nihil sibi opponatur elidit, dicendo:
 discant autem et nostris bonis operibus praeesse in necessariis usibus,
 ut non infructuosi sint. nostros suos uocat qui in christo crediderant:
 qui quia christi erant, recte et pauli et titi appellari merebantur. 
habes, inquit, in discipulos potestatem; doce eos non esse infructuosos:
 sed euangelistis et apostolicis uiris, qui bonis operibus seruiunt, 
ministrare: et ministrare, non in quibuscunque causis, sed in 
necessariis usibus: habentes quippe uictum et uestimentum, his contenti 
simus: et qui altario seruiunt, de altario uiuant: et qui participes 
spiritualium nostrorum facti sunt, debent nobis sua participare 
carnalia. et ne forsitan uel epistolam pauli, uel praeceptum titi facile
 contemnerent, infructuosos uocat, quicunque euangelistis non 
ministrauerint. dicit et salomon in prouerbiis: fructus uero eleemosyna.
 et ipse paulus primum spiritus fructum charitatem uocat. charitas autem
 in communicatione et in ministerio uel maxime comprobatur. ut non, 
inquit, infructuosi sint. omnis enim arbor quae non facit fructum bonum,
 excidetur, et in ignem mittetur. hoc autem dico: quia qui parce 
seminat, parce et metet apostolicis uiris et euangelizatoribus christi 
in necessariis usibus nolle tribuere, sterilitatis seipsum est 
condemnare.
</p><p>"salutant te qui me cum sunt omnes". uel solita consuetudine usus
 est, ut titum ab omnibus qui se cum erant diceret salutari: uel certe 
proprie in titum, quod talis esset, ut amorem eorum qui cum paulo erant 
omnium mereretur.
magna uero laus titi per paulum ab omnibus salutari. "saluta eos qui nos
 amant in fide". si omnis qui amat, amaret in fide, et non essent alii 
qui absque fide diligerent, nunquam paulus ad amorem, fidem apposuisset,
 dicens: saluta eos qui nos amant in fide. amant quippe et matres 
filios, ita ut mortem pro eis oppetere sint paratae; sed non amant in 
fide: et uxores maritos quibus frequentissime commoriuntur; sed amor 
ille non fidei est. sola sanctorum dilectio in fide diligit: intantum ut
 etiam si ille qui diligitur infidelis sit: tamen sanctus in fide eum 
diligat, secundum illud: omnia uestra in fide fiant. et alibi: diligite 
inimicos uestros. diligit sanctus inimicos suos, et ideo in fide 
diligit: quia credit in eum qui pollicitus est se pro expletione mandati
 retributurum esse mercedem. "gratia domini nostri cum omnibus uobis". 
sciendum quod in graecis codicibus ita scriptum est: gratia cum omnibus 
uobis: ut nec domini, nec nostri, in libris feratur authenticis. in 
commune itaque sanctis atque credentibus, tito et caeteris qui cum eo 
erant, imprecatur gratiam. et quomodo isaac patriarcha benedixit filium 
suum iacob, et ipse duodecim patriarchas: apostoli quoque ingredientes 
domum dicebant: pax huic domui. et si digna erat domus, requiescebat pax
 eorum super eam: si uero exhibebat se indignam, reuertebatur ad eos qui
 eam fuerant imprecati. ita et nunc in fine epistolae suae apostolus 
gratiam credentibus imprecatur: quae cum uoto habebat effectum, et erat 
in potestate credentium, si talem se benedictus, qualem benedicens 
praebere uoluisset.
</p><h2 align="center"><a name="TOC-Ad-Philemonem"></a>Ad Philemonem</h2>
<p><b>Prologus</b>
</p><p>qui nolunt inter epistolas pauli eam recipere quae ad philemonem 
scribitur, aiunt, non semper apostolum, nec omnia, christo in se 
loquente, dixisse: quia nec humana imbecillitas unum tenorem sancti 
spiritus ferre potuisset: nec huius corpusculi necessitates sub 
praesentia domini semper complerentur: uelut disponere prandium, cibum 
capere, esurire, saturari, ingesta digerere, exhausta complere; taceo de
 caeteris, quae exquisite et coacte replicant: ut affirment fuisse 
aliquod tempus in quo paulus dicere non auderet: uiuo, iam non ego, 
uiuit uero in me christus; et illud: an experimentum quaeritis eius qui 
in me loquitur christus? quale, inquiunt, experimentum christi est, 
audire: penulam quam reliqui troade apud carpum, ueniens te cum affer. 
et illud ad galatas: utinam et excidantur qui uos conturbant. et in hac 
ipsa epistola: simul autem et praepara mihi hospitium. hoc autem non 
solum apostolis, sed prophetis quoque similiter accidisse: unde saepius 
scriptum feratur: factum est uerbum domini ad ezechiel, siue ad 
quemlibet alium prophetarum: quia post expletum uaticinium, rursum in 
semet reuertens, homo communis, fieret e propheta; et excepto domino 
nostro iesu christo in nullo sanctum spiritum permansisse. quod signum 
et ioannes baptista acceperat, ut super quem uidisset spiritum sanctum 
descendentem et manentem in eo, ipsum esse cognosceret. ex quo ostendit 
super multos quidem descendere spiritum sanctum; sed proprium hoc esse 
saluatoris insigne, quia permaneat in eo. his et caeteris istiusmodi, 
uolunt aut epistolam non esse pauli, quae ad philemonem scribitur: aut 
etiam si pauli sit, nihil habere quod aedificare nos possit; et a 
plerisque ueteribus repudiatam, dum commendandi tantum scribatur 
officio, non docendi. at econtrario qui germanae auctoritatis eam esse 
defendunt, dicunt nunquam in toto orbe a cunctis ecclesiis fuisse 
susceptam, nisi pauli apostoli crederetur: et hac lege ne secundam 
quidem ad timotheum, et ad galatas eos debere suscipere, de quibus et 
ipse humanae imbecillitatis exempla protulerit: penulam quam reliqui 
troade apud carpum, ueniens te cum affer; et: utinam excidantur qui uos 
conturbant. inueniri plurima et ad romanos, et ad caeteras ecclesias 
maxime que ad corinthios remissius et quotidiano pene sermone dictata, 
in quibus apostolus loquatur: caeteris autem ego dico, non dominus. quas
 et ipsas quia aliquid tale habent, aut pauli epistolas non putandas: 
aut si istae recipiuntur, recipiendam esse et ad philemonem, ex 
praeiudicio similium receptarum. ualde autem eos et simpliciter errare, 
si putent cibum emere, hospitium praeparare, uestimenta conquirere, esse
 peccatum, et asserere fugari spiritum sanctum, si corpusculi paulisper 
necessitatibus seruiamus. nolite, inquit apostolus, contristare spiritum
 sanctum, in quo signati estis in die redemptionis. quibus operibus 
spiritus sanctus contristetur propheta commemorat, multis in ordine 
uitiis peccatis que digestis, ad extremum inferens: in omnibus istis 
contristabas me. alioqui calicem aquae frigidae porrigere, pedes lauare,
 immolare uitulum, prandium praeparare, peccatum sit: cum sciamus ex his
 rebus in dei quosdam filios adoptari? non est huius temporis ad omnia 
respondere: quia nec omnia, quae illi proponere solent, intulimus. quod 
si non putant eorum esse parua quorum et magna sunt, alterum mihi 
conditorem, iuxta ualentinum, marcionem et apellen, formicae, uermium, 
culicum, locustarum: alterum caeli, terrae, maris, et angelorum debent 
introducere.
an potius eiusdem potentiae est, ingenium quod in maioribus exercueris, 
etiam in minoribus non negare? et quoniam marcionis fecimus mentionem, 
pauli esse epistolam ad philemonem saltem marcione auctore doceantur. 
qui cum caeteras epistolas eiusdem uel non susceperit, uel quaedam in 
his mutauerit atque corroserit, in hanc solam manus non est ausus 
mittere: quia sua illam breuitas defendebat. sed mihi uidentur, dum 
epistolam simplicitatis arguunt, suam imperitiam prodere, non 
intelligentes quid in singulis sermonibus uirtutis ac sapientiae lateat.
 quae, orantibus uobis, et ipso nobis sancto spiritu suggerente, quo 
scripta sunt, suis locis explanare conabimur. si autem breuitas habetur 
contemptui, contemnatur abdias, nahum, sophonias, et alii duodecim 
prophetarum, in quibus tam mira et tam grandia sunt quae feruntur, ut 
nescias utrum breuitatem sermonum in illis admirari debeas, an 
magnitudinem sensuum. quod si intelligerent hi, qui epistolam ad 
philemonem repudiant, nunquam breuitatem despicerent: quae pro 
laciniosis legis oneribus, euangelico decore conscripta est, dum 
breuiatum consummatum que sermonem facit dominus super terram. sed iam 
ipsa apostoli uerba ponenda sunt, quae ita incipiunt.
</p><p>1. "paulus uinctus christi iesu, et timotheus frater, philemoni 
dilecto et cooperatori nostro, et apphiae sorori, et archippo 
commilitoni nostro, et ecclesiae quae in domo tua est, gratia uobis et 
pax e deo patre nostro, et domino nostro iesu christo". praepostero 
ordine atque peruerso, in epistolas pauli dictari a me uobis placuit. 
nam cum id crebro, o paula et eustochium, peteretis ut facerem; et ego 
obnixe ne facerem recusarem, saltem paruam, et quae uobis ut numero 
uersuum, ita sensu quoque et ordine uidebatur extrema, ut dissererem 
coegistis. rem itaque principii in fine tentabo, et quod alius in 
exordio statim apostoli quaereret, quare, aut quo tempore, uel quo 
cognominante, e saulo pauli nomen acceperit, hoc ego nunc facere 
compellor: ne mu quidem, ut dicitur, ante hanc diem in eum facere ausus.
 neque uero putandum est, ut a simplicioribus latinis legitur, saulum 
ante dictum esse, et non saul: quia et de tribu beniamin erat, in qua 
hoc nomen familiarius habebatur. siquidem et ille saul, rex iudaeae, 
persecutor dauid, de tribu beniamin fuit. quod autem saulus a nobis 
dicitur, non mirum est hebraea nomina ad similitudinem graecorum et 
romanorum casuum declinari, ut sicut pro ioseph, iosephus: pro iacob, 
iacobus: ita pro saul quoque, saulus in nostra lingua ac sermone 
dicatur. quaeritur igitur, cur, aut quo iubente, uel antiquum nomen 
amiserit, uel nouum sumpserit. ut ex abram, abraham diceretur, dei 
iussione perfectum est ut ex sarai, sarae uocabulum fieret, aeque dei 
imperium fuit. et ut ad nouum instrumentum ueniam, ut simon, petri nomen
 acciperet: et filii zebedaei, bane reem, hoc est filii tonitrui, 
uocarentur, domini nostri iesu christi uoce praeceptum est. quare autem e
 saulo paulus dictus sit, nulla scriptura memorat. audacter itaque 
faciam, sed forte uere de actibus apostolorum suspiciones meas 
affirmans. legimus in eis, quod sanctus spiritus antiochiae dixerit: 
separate mihi barnabam et saulum, in opus ad quod assumpsi eos. tunc 
ieiunantes et orantes, imponentes que eis manus, dimiserunt illos. qui 
cum seleuciam syriae descendissent, et nauigantes salaminam cypri, quae 
nunc constantia dicitur peruenissent, haberent que se cum in ministerio 
ioannem (propter quem postea aedificatorium ecclesiae iurgium concitatum
 est) et omni insula peragrata, paphum usque uenissent, inuenerunt 
quemdam magnum pseudoprophetam nomine bar iesu, cum proconsule sergio 
paulo uiro prudente. qui accitis barnaba et saulo, desiderabat dei 
sermonem ab eis audire. resistente itaque mago, et a fide recta sergium 
deprauante, saulus (ait scriptura) qui et paulus, repletus spiritu 
sancto, intuens in eum dixit): o plene omni dolo, et omni fallacia, fili
 diaboli, inimice omnis iustitiae, non desinis subuertere uias domini 
rectas? et nunc ecce manus domini super te, et eris caecus, non uidens 
solem usque ad tempus. confestim que cecidit in eum caligo et tenebrae, 
et circuiens quaerebat qui ei manus daret. tunc proconsul, cum uidisset 
factum, credidit, admirans super doctrina domini. et cum a papho 
nauigassent paulus, et qui cum eo erant, uenerunt pergen pamphyliae. 
diligenter attende, quod hic primum nomen pauli acceperit.
ut enim scipio, subiecta africa, africani sibi nomen assumpsit: et 
metellus, creta insula subiugata, insigne cretici suae familiae 
reportauit: et imperatores nunc usque romani ex subiectis gentibus, 
adiabenici, parthici, sarmatici nuncupantur: ita et saulus ad 
praedicationem gentium missus, a primo ecclesiae spolio proconsule 
sergio paulo, uictoriae suae trophaea retulit, erexit que uexillum, ut 
paulus diceretur e saulo. si autem et interpretatio nominis quaeritur, 
paulus in hebraeo, mirabilem sonat. reuera mirum, ut post saul, qui 
interpretatur, expetitus eo quod ad uexandum ecclesiam, fuisset a 
diabolo postulatus, de persecutore uas fieret electionis. plus forte 
quam oportuit, sed necessarie disputatum est. quod autem sequitur, 
uinctus iesu christi, in nulla epistola hoc cognomine usus est, licet in
 corpore epistolarum, ad ephesios uidelicet, et philippenses et 
colossenses, esse in uinculis pro confessione testetur. maioris autem 
mihi uidetur supercilii, uinctum se iesu christi dicere, quam apostolum.
 gloriabantur quippe apostoli, quod digni fuerant pro nomine iesu 
christi contumeliam pati; sed necessaria auctoritas uinculorum. 
rogaturus pro onesimo, talis rogare debuit, qui posset impetrare quod 
posceret. felix nimirum qui non in sapientia, non in diuitiis, non in 
eloquentia et potentia saeculari, sed in christi passionibus gloriatur. 
tali et ad galatas epistolam sermone concludens: de caetero, ait, nemo 
mihi molestus sit: ego enim stigmata domini nostri iesu christi in 
corpore meo porto. non omnis autem qui uinctus est, uinctus est christi;
 sed quicunque pro christi nomine et pro eius confessione uincitur, ille
 uere uinctus dicitur iesu christi, et sanguis effusus is tantum 
martyrem facit, qui pro christi nomine funditur. scribit igitur ad 
philemonem romae uinctus in carcere, quo tempore mihi uidentur ad 
philippenses, colossenses, et ephesios epistolae esse dictatae. ad 
philippenses illa ex causa: primum quod cum solo timotheo scribit; quod 
et in hac epistola facit. dehinc quod uincula sua manifesta dicit facta 
pro christo in omni praetorio. quid sit autem praetorium, in ipsius 
epistolae fine significat, salutant uos omnes sancti, maxime autem qui 
de caesaris domo sunt. a caesare missus in carcerem, notior familiae 
eius factus, persecutoris domum, christi fecit ecclesiam. deinde ait: 
quidam autem ex contentione christum annuntiant, non sincere 
existimantes pressuram se suscitare uinculis meis. porro et ad 
colossenses principium simile. paulus apostolus iesu christi per 
uoluntatem dei, et timotheus frater. et in consequentibus: cuius factus 
sum ego paulus minister, qui nunc gaudeo in passionibus pro uobis: et 
adimpleo ea quae desunt passionum christi in carne mea pro corpore eius,
 quod est ecclesia. et in fine: salutatio mea manu pauli, memores estote
 uinculorum meorum. hoc ideo, ut sciamus has quoque epistolas de carcere
 et inter uincula fuisse dictatas. illud autem proprie habet ad 
colossenses, quod idem onesimus, qui nunc philemoni commendatur, etiam 
perlator eiusdem sermonis fuit. denique ait: quae circa me sunt, omnia 
uobis nota faciet tychicus charissimus frater, et minister fidelis, et 
conseruus in domino quem misi ad uos, ad hoc ut cognoscat quae circa uos
 sunt, et consoletur corda uestra, cum onesimo charissimo, et fideli 
fratre, qui est ex uobis. si autem philemon, ad quem haec epistola 
scribitur, onesimi dominus est, imo frater esse coepit in domino, et ad 
colossenses refertur quod onesimus ex eis sit: ratio nos ipsa et ordo 
deducit, quod et philemon colossensis sit, et eo tempore communem ad 
omnem ecclesiam onesimus epistolam tulerit, quo priuatas et sui 
commendatrices ad dominum litteras sumpserat. est et aliud indicium, 
quod in hac eadem epistola et archippus nominatur: cui hic cum philemone
 scribitur: dicite, inquit, archippo, uide ministerium quod accepisti a 
domino, ut illud impleas. quod est ministerium quod archippus accepit a 
domino? ad philemonem legimus: et archippo commilitoni nostro, et 
ecclesiae quae in domo tua est. ex quo puto aut episcopum eum fuisse 
colossensis ecclesiae, cui admonetur, studiose et diligenter praeesse, 
ut euangelii praedicatorem. aut si ita non est, illud mihi 
impraesentiarum sufficit, quod et philemon et archippus, et onesimus 
ipse qui litteras perferebat, fuerint colossenses, et eodem tempore 
quatuor (ut ante diximus) epistolae scriptae sunt.
ad ephesios uero illam ob causam, quod pro christo et hic uinctum se 
esse dicat, et eadem quae ad colossenses iusserat, in huius quoque 
epistolae fine praecipiat, ut uxores subiiciantur uiris, et uiri uxores 
diligant, ut filii obediant parentibus, ut patres non prouocent ad 
iracundiam filios suos, ut serui obediant dominis carnalibus, ut domini,
 relictis minis, ea seruis quae iusta sunt, praebeant: et ad extremum 
epistolam suam hoc fine concludat: quid agam, notum uobis faciet 
tychicus charissimus frater, et fidelis minister in domino: quem misi ad
 uos in hoc ipsum, ut cognoscatis quae circa me sunt, et consoletur 
corda uestra. tychicus autem is est, qui et ad colossenses cum onesimo 
mittitur, et eo tempore onesimum habuit comitem, quo onesimus ad 
philemonem litteras perferebat.
</p><p>"et timotheus frater". in aliis epistolis sosthenes et siluanus, 
interdum et timotheus frater assumitur. in quatuor tantum timotheus, 
quia uel eodem tempore, uel praesente timotheo caeteris que, dictatae 
sint. quod ego duplici ex causa factum puto; ut et epistola maiorem 
haberet auctoritatem, quae non ab uno scribebatur: et quia nulla 
aemulatio erat inter apostolos, si quid forte paulo dictante, alii 
spiritus suggessisset, absque ulla tristitia addebat paulus in litteris 
quas dictabat. secundum id quod ipse corinthiis praecepit, ut si alio 
prophetante, alii fuerit reuelatum, taceat ille qui prius prophetabat. 
ita ipse quoque praeceptum suum opere complebat, et propter pauca quae 
alio addiderat suggerente ut suam, ita alterius quoque epistolam 
praescribebat. philemoni, inquit, dilecto. non habetur in graeco 
�gap�men�i~g, quod dilectus dicitur, sed agap�t�i~g, id est diligibili. 
inter dilectum autem et diligibilem, hoc interest, quod dilectus 
appellari potest et ille qui dilectionem non meretur. diligibilis uero 
is tantum qui merito diligitur. denique et inimicos nostros diligere 
praecipimur, qui sunt dilecti, sed non diligibiles. amamus quippe illos,
 non quia amari merentur, sed quia praecipitur eos odio non habendos. 
illud uero quod in quadragesimi quarti psalmi titulo praenotatur, pro 
dilecto, melius habet in graeco, pro diligibili: qui locus 
manifestissime de christo intelligitur. licet enim iudaei ididia, hoc 
est amatum dei, salomonem dici putent, quod ei a deo sit ob sapientiam 
nomen impositum: tamen amatus dei quis magis dici potest, nisi is de quo
 in euangelio pater loquitur: hic est filius meus dilectus, in quo mihi 
bene complacui, hunc audite. denique et in isaia ita scriptum habet: 
cantabo dilecto canticum diligibilis uineae meae. uinea facta est 
dilecto. et hoc circumcisio de populo iudaico accipiendum putans, 
impegit in lapidem offensionis, et petram scandali: non recogitans 
uineam quae de aegypto translata est, esse domum israel, et christum hic
 dici uel diligibilem, uel dilectum: dum et ipse diligi meretur a 
sanctis, et sancti eum diligunt, offerentes ei magis charitatem, quam 
ulla charitatis praemia postulantes. scribunt igitur paulus et 
timotheus, philemoni charissimo et cooperatori: qui ideo charissimus 
dictus est, quod in eodem christi opere uersetur. apphiae quoque sorori,
 non habenti in se falsae aliquid, et fictae germanitatis: et archippo 
commilitoni, quem arbitror cum paulo et timotheo contra aduersarios pro 
christi nomine dimicantem exstitisse uictorem, et propterea nunc 
commilitonem dici, quod in eodem certamine bello que superauerit. 
scribitur etiam ecclesiae quae in domo eius est. uerum hoc ambiguum, 
utrum ecclesiae quae in domo archippi sit: an ei quae in domo 
philemonis. sed mihi uidetur non ad archippi, sed ad philemonis 
referendum esse personam, cui ipsa quoque epistola deputatur. nam licet 
paulus et timotheus pariter scribant ad philemonem, appiam, archippum, 
et ecclesiam: tamen in sequentibus approbatur paulum tantummodo ad 
philemonem scribere, et unum cum uno sermocinari. gratias ago deo meo 
semper, et memoriam tui faciens. hunc autem morem scribendi in nonnullis
 epistolis eius inuenire poteritis: quod cum plures, et ad plures in 
praefatione ponantur, postea per totum corpus epistolae, unus disputans 
inducatur. illud quod ad galatas scribens apostolus ait: in christi fide
 nihil referre, gentilis sit aliquis, an iudaeus: uir, an mulier: 
seruus, an liber: etiam in hoc loco perspicuum fit. inter duos quippe 
uiros et apostolicos, inter cooperatorem pauli, et commilitonem eius, 
medium apphiae nomen inseritur: ut tali ex utroque latere fulta 
comitatu, non uideatur ordinem sexus habere, sed meriti. quod autem ait:
 gratia uobis et pax a deo patre nostro, et domino iesu christo, adhuc a
 duobus ad plures scribitur, et in omnibus pene epistolis aequale 
principium est, ut gratiam eis et pacem a deo patre et christo domino 
imprecetur.
ex quo ostenditur unam filii patris que esse naturam, cum id potest 
filius praestare quod pater, et dicitur id pater praestare quod filius. 
gratia autem est, qua nullo merito nec opere saluamur. pax, qua 
reconciliati deo per christum sumus ut ibi: obsecramus pro christo, 
reconciliamini deo.
</p><p>"gratias ago deo meo semper, memoriam tui faciens in orationibus 
meis, audiens charitatem tuam, et fidem quam habes in domino iesu, et 
omnes sanctos eius: ut communicatio fidei tuae euidens fiat in agnitione
 omnis boni, quod in uobis est in christo". haec iam non ut paulus et 
timotheus, philemoni et caeteris; sed ut solus paulus, ad solum 
philemonem loquitur: gratias, inquiens, ago deo meo semper memoriam tui 
faciens in orationibus meis. ambigue uero dictum, utrum gratias agat deo
 suo semper, an memoriam eius faciat in orationibus suis semper. et 
utrumque intelligi potest. qui enim praecipit aliis, ut in omnibus 
gratias agant deo, nullis angustiis poterit coarctari, ut gratias semper
 deo ipse non referat. si autem pro sanctis, et melioribus quibusque 
paulus semper orabat (sanctus autem et philemon est, tantam habens in se
 fidem et charitatem, ut non solum auditu ei, sed etiam opere 
nosceretur) et pro philemone semper orasse paulum, credibile est: quo 
scilicet fides et charitas quam habebat in christo, et in omnes sanctos 
eius, per communicationem fidei, et operationem agnitionis in omni bono,
 christi misericordia seruaretur; et de charitate quidem quam habebat in
 christo iesu, et in omnes sanctos eius, non difficilis interpretatio 
est: qua post deum diligere iubemur et proximos. nunc hoc quaeritur, 
quomodo eamdem fidem in christo iesu habere quis possit, et in sanctos 
eius; apo~g koinou~g enim resonat charitatem quam habes in domino iesu, 
et in omnes sanctos eius: et fidem, quam habes in domino iesu, et in 
omnes sanctos eius. ad expositionem huius loci de exodo sumamus 
exemplum: credidit populus deo et moysi seruo eius. una atque eadem 
credulitas in moysen refertur, et in deum: ut populus qui credebat in 
dominum, aeque credidisse dicatur in seruum. hoc autem non solum in 
moyse, sed in omnibus sanctis eius est; ut quicunque credidit deo, 
aliter eius fidem recipere non queat, nisi credat et in sanctos eius. 
non est enim in deum perfecta dilectio et fides, quae in ministros eius 
odio et infidelitate tenuatur. quod autem dico, tale est: credidit 
quispiam in conditorem deum: non potest credere, nisi prius crediderit, 
de sanctis eius uera esse quae scripta sunt: adam a deo plasmatum, euam 
ex costa illius, et latere fabricatam, enoch translatum, noe naufrago 
solum orbe seruatum: quod primus abraham de terra sua, et cognatione 
iussus exire, circumcisionem quam in signum futurae prolis acceperat, 
posteris dereliquit: quod isaac oblatus uictima sit, et pro illo aries 
immolatus, coronatus que sentibus, passionem domini deformarit: quod 
moyses et aaron decem plagis aegyptum afflixerint: quod ad uocem iesu 
filii naue preces que steterit sol in gabaon, et luna in ualle ailon. 
longum est uniuersa iudicum gesta percurrere: et totam samson fabulam, 
ad ueri solis (hoc quippe nomen eius sonat) trahere sacramentum. ad 
regum libros ueniam quando in tempore messis, obsecrante samuele, 
pluuiae de caelo, et flumina repente manarunt: et dauid unctus in regem 
est: et nathan et gad prophetauerunt mysteria; cum elias igneo raptus 
est curru, et elisaeus spiritu duplici mortuus mortuum suscitauit. haec 
et caetera quae de sanctis scripta sunt, nisi quis uniuersa crediderit, 
in deum sanctorum credere non ualebit: nec adduci ad fidem ueteris 
testamenti, nisi quaecunque de patriarchis et prophetis, et aliis 
insignibus uiris narrat historia, comprobarit: ut ex fide legis, ad 
fidem ueniat euangelii, et iustitia dei in eo reueletur ex fide in 
fidem, sicut scriptum est: iustus autem ex fide uiuit. praecipitur et in
 alio loco: sancti estote, quoniam ego sanctus sum, dicit dominus deus 
uester. eadem sanctitas seruis debetur et domino: et sanctificans quippe
 et sanctificati ex uno omnes. non putemus leuem philemonis 
praedicationem, si eamdem fidem habeat in sanctos quam et in deum. qui 
credit deum sanctum esse, utique non errat. quod si quis hominem qui 
sanctus non est, sanctum esse crediderit, et dei eum iunxerit societati,
 christum uiolat, cuius corporis omnes membra sumus. qui dicit, inquit, 
iustum iniustum, et iniustum iustum, abominabilis uterque apud deum est:
 similiter qui sanctum dicit esse non sanctum, et rursum non sanctum, 
asserit sanctum, abominabilis apud deum est. omnes credentes, secundum 
apostolum, christi corpus efficiuntur. qui in christi corpore errat et 
labitur, asserens membrum eius uel sanctum esse, cum non sit: uel non 
sanctum esse, cum sanctum sit, uide quali crimine obnoxius fiat: uae, 
ait isaias, qui dicunt dulce amarum, et amarum dulce: ponentes tenebras 
lucem, et lucem tenebras. dulce, puto esse sanctimoniam: amarum, quod 
sanctimoniae contrarium est; aeque lux sanctimonia intelligi potest, 
tenebrae contrariae sanctitati. quis putas e nobis probandis 
numismatibus callidus trapezita, non errabit in discretione sanctorum? 
qui cum in deum uel in sanctos eius aequalem charitatem habuerit, et 
fidem, ipsius fidei communicationem debet habere non disparem: ut sicut 
credit et diligit, ita dilectionem suam et fidem opere consummat. unde 
ait euidens fiat in agnitione omnis boni; siue ut in graeco melius 
habetur, efficax; energ�s~g enim proprie transferri potest, efficax, 
siue operatrix: ut non solum fidem nobis, et charitatem in deum, et in 
sanctos eius sufficere posse credamus; sed id quod credimus, opere 
compleatur.
potest autem accidere, ut quis habeat fidem, et eam opere consummet: 
uerum simpliciter et nude, non habens agnitionem nec scientiam eius, 
iuxta illud apostoli: confiteor zelum dei habent, sed non secundum 
scientiam. sunt hodie plerique simplicium, qui faciunt opera iustitiae, 
et non habent eorum quae ipsi operantur scientiam. unde addidit: ut 
communicatio fidei tuae operatrix fiat in agnitione omnis boni. quantis 
gradibus quantis que saltibus, apostolicus in altiora sermo se tendit? 
habet quispiam charitatem et fidem in deum et in sanctos eius: sed 
forsitan non aequali eam in omnes lance communicet. communicet forsitan 
in cunctos, sed opere non expleat: uoluntate impleat aliquis et opere, 
sed gestorum suorum perfectam habere non potest notionem. sit talis 
quoque qui et opus habeat et scientiam, sed non omnis agnitionem habet 
boni; multa enim iuste, mansuete, studiose que perpetrans, impar est 
suis in aliqua parte uirtutibus. an non talis philemon? habet quippe 
communicationem operatricis fidei, et charitatis in agnitione omnis 
boni. quae cum in apostolis sit, non eam putemus ob id tantum esse 
perfectam, si in illis sit: sed in eo totam esse, quia christi est, ut 
quidquid boni, et in philemone laudatur, et de apostolorum exemplo 
sumitur: inde bonum sit, quia de fonte christi ducatur.
</p><p>"gaudium enim magnum habuimus, et consolationem in charitate tua,
 quia uiscera sanctorum requieuerunt per te, frater". plenius inculcat 
et edocet, quare dixerit: gratias ago deo meo, semper memoriam tui 
faciens in orationibus meis. dignum siquidem erat agere gratias deo 
super charitate philemonis, qui internum cordis affectum, et profundos 
animi sanctorum recessus suscipiendo refecerat. et hoc idioma 
apostolicum est; ut semper uiscera uocet, uolens plenam mentis ostendere
 charitatem. unde gaudens cum gaudentibus, et cum his qui requieuerant, 
se refectum esse credens: habet laetitiam non transitoriam et leuem, et 
quae fortuito possit accidere; sed magnam, et prout erat in philemone 
charitas, eminentem: quam augebat consolatio super philemonis charitate 
descendens, plena a patre misericordiarum, et deo totius consolationis.
</p><p>"propter quod multam fiduciam habens in christo iesu, imperandi 
tibi quod prodest propter charitatem: magis obsecro; cum sis talis, ut 
paulus senex: nunc autem et uinctus iesu christi". multis in philemonem 
laudibus ante praemissis, cum res talis sit, pro qua rogatus est, quae 
et praestanti sit utilis et roganti, poterat paulus magis imperare, quam
 petere. et hoc ex fiducia illa ueniebat, quod qui tanta ob christum 
opera perpetrarat, utique impar sui in caeteris esse non poterat. sed 
uult magis petere quam iubere, grandi petentis auctoritate proposita; 
per quam et apostolus obsecrat, et senex et uinctus iesu christi. totum 
autem pro quo rogat, illud est: onesimus seruus philemonis, fugam furto 
cumulans quaedam rei domesticae compilarat: hinc pergens ad italiam, ne 
in proximo facilius posset apprehendi, pecuniam domini per luxuriam 
prodegerat. hoc ne quis putet temere, et ut libet a nobis fictum, in 
sequentibus discat. nunquam enim paulus diceret: si quid nocuit tibi aut
 debet, hoc mihi imputa. ego paulus scripsi manu mea, ego reddam. nec 
sponsor rei fieret ablatae, nisi esset id quod ablatum fuerat 
dissipatum. hic igitur cum ob confessionem christi, paulus romae esset 
in carcere, credidit in christum: et ab eo baptizatus, digna poenitentia
 maculas uitae prioris abstersit: in tantum ut is apostolus conuersionis
 eius testis fieret, qui quondam petrum increpauerat, non recto pede in 
euangelii ueritate gradientem. quantum igitur ad peccatum et ad facinus 
pertinet, quo dominum laeserat, ueniam non meretur; quantum uero ad 
apostoli testimonium, qui scit eum plene conuersum, grandi pondere 
premitur, qui rogatur, ut qui e seruo fugitiuo atque raptore, minister 
apostoli factus erat. (quod autem aliud habeat apostolus ministerium 
nisi euangelii christi iesu?) iam non quasi a domino, sed quasi a 
conseruo, et coeuangelista, ignosceretur ei, qui seruus esset christi 
similiter et minister.
</p><p>"obsecro te de meo filio, quem genui in uinculis, onesimo, qui 
tibi aliquando inutilis fuit; nunc autem et tibi, et mihi utilis est: 
quem remisi tibi. tu autem illum, id est mea uiscera, suscipe, quem ego 
uolueram me cum detinere, ut pro te mihi ministraret in uinculis 
euangelii". uolens impetrare quod postulat, iam non pro seruo 
philemonis, sed pro filio duo se asserit deprecari; et de illo filio 
quem genuerit in uinculis euangelii, hoc est, quae pro christi euangelio
 sustinebat: qui cum ante inutilis domino suo tantum fuerit (nec enim 
seruus fur atque fugitiuus alteri nocuit, nisi domino suo) nunc 
econtrario utilitatis compensatione, qua ipsi domino et paulo utilis 
est, caeteris que per paulum, plus charitatis meretur, quam odii ante 
meruerat. unde ait: qui tibi aliquando inutilis fuit.
tibi, inquit, soli; non caeteris: nunc autem et mihi, et tibi utilis. 
utilis domino in eo, quia posset et paulo seruire pro domino suo; paulo 
uero in eo utilis: quia illo in carcere, uinculis que detento, posset ei
 in euangelio ministrare. simul autem admirandum de magnanimitate 
apostoli, et in christum mente feruentis. tenetur in carcere, uinculis 
stringitur, squalore corporis, charorum separatione, poenalibus tenebris
 coarctatur, et non sentit iniuriam, non dolore cruciatur, nihil nouit 
aliud, nisi de christi euangelio cogitare. sciebat seruum, sciebat 
fugitiuum, sciebat aliquando raptorem ad christi fidem esse conuersum. 
grandis laboris est talem hominem in eo perseuerare quod coepit. idcirco
 filium suum, et filium uinculorum, et ministrum euangelii in uinculis 
constituti, inculcat, ac replicat, ut philemon ille prudenter et 
dispensatorie tantum in praefatione laudatus, non auderet negare, ne 
suis laudibus uideretur indignus. quod autem ait: tu autem illum, id est
 mea uiscera, suscipe, hoc est, quod paulo ante dixi: uiscera 
significare internum cordis affectum, et plenam ex animo uoluntatem, cum
 totum quidquid in nobis est, suscipitur a rogato. alias autem omnes 
liberi uiscera sunt parentum.
</p><p>"sine consilio autem tuo nihil uolui facere: ut non quasi ex 
necessitate bonum tuum esset, sed uoluntarium". hoc quod a plerisque 
quaeritur, et saepissime retractatur: quare deus hominem faciens, non 
eum bonum rectum que condiderit, de praesenti loco solui potest. si enim
 deus uoluntarie, et non ex necessitate bonus est, debuit hominem 
faciens, ad suam imaginem et similitudinem facere, hoc est, ut et ipse 
uoluntarie, et non ex necessitate bonus esset. qui autem asserunt ita 
eum debuisse fieri, ut malum recipere non posset, hoc dicunt: talis 
debuit fieri qui necessitate bonus esset, et non uoluntate. quod si 
talis fuisset effectus, qui bonum non uoluntate, sed necessitate 
perficeret, non esset deo similis: qui ideo bonus est, quia uult, non 
quia cogitur. ex quo manifestum est, rem eos inter se postulare 
contrariam. nam ex eo quod dicunt, debuit homo deo similis fieri, illud 
petunt, ut liberi fieret arbitrii, sicut deus ipse est. ex eo autem quod
 inferunt, talis debuit fieri, qui malum recipere non posset; dum 
necessitatem ei boni important, illud uolunt, ut homo deo similis non 
fieret. potuit itaque et apostolus paulus absque uoluntate philemonis, 
onesimum sibi in ministerium retinere. sed si hoc sine uoluntate 
philemonis fecisset: bonum quidem erat, sed non uoluntarium. quod autem 
non erat uoluntarium, alio genere arguebatur non esse bonum. nihil 
quippe bonum dici potest, nisi quod ultroneum est. ex quo apostoli 
consideranda prudentia est: qui idcirco fugitiuum seruum remittit ad 
dominum, ut prosit domino suo: qui prodesse non poterat, si domino 
teneretur absente. superior ergo quaestio ita soluitur: potuit deus 
hominem sine uoluntate eius facere bonum. porro si hoc fecisset, non 
erat bonum uoluntarium, sed necessitatis. quod autem necessitate bonum 
est, non est bonum, et alio genere malum arguitur. igitur proprio 
arbitrio nos relinquens, magis ad suam imaginem et similitudinem fecit. 
similem autem deo esse absolute bonum est.
</p><p>"forsitan enim ideo discessit ad horam a te, ut aeternum illum 
reciperes. iam non sicut seruum, sed plus seruo, fratrem charissimum, 
maxime mihi: quanto magis autem tibi, et in carne, et in domino". 
nonnunquam malum occasio fit bonorum, et hominum praua consilia deus 
uertit ad rectum.
quod dico manifestius exemplo fiet. ioseph fratres, sui zeli stimulis 
incitati, ismaelitis uiginti aureis uendiderunt. hoc initium et patri, 
et fratribus, et omni aegypto bonorum omnium fuit. denique ipse postea 
ad fratres: uos, inquit, cogitastis de me mala: et deus cogitauit de me 
bona. simile quid et in onesimo possumus intelligere, quod mala 
principia occasiones fuerint rei bonae. si enim dominum non fugisset, 
nunquam uenisset romam ubi erat paulus uinctus in carcere. si paulum in 
uinculis non uidisset, non recepisset fidem in christum. si christi non 
habuisset fidem, nunquam pauli effectus filius, in opus euangelii 
mitteretur. ex quo paulatim, et per gradus suos, reciprocante sententia,
 ideo minister euangelii est factus onesimus, quia fugit a domino. 
pulchre autem addens, forsitan, sententiam temperauit. occulta sunt 
quippe iudicia dei, et temerarium est quasi de certo pronuntiare quod 
dubium est. forsitan, inquit, ideo discessit: caute, timide, 
trepidanter, et non toto fixo gradu: ut si non posuisset forsitan, 
omnibus seruis fugiendum esset, ut apostolici fierent. quod autem, ad 
horam, iunxit, horam pro tempore debemus accipere. ad comparationem enim
 aeternitatis, omne tempus breue est. ut aeternum illum reciperes. 
nullus aeternus dominus serui sui: potestas quippe eius, et utriusque 
conditio, morte finitur. onesimus uero qui ex fide christi factus 
aeternus est, aeterno philemoni, quia in christum et ipse crediderat, 
spiritu libertatis accepto, iam non seruus, sed frater coepit esse de 
seruo, frater charissimus, frater aeternus: aeterno et ipsi apostolo 
domino que suo, cui onesimum ut carnis ante conditio: ita postea 
spiritus copulat. et tunc quidem quando erat ei subiectus in carne, non 
erat ei iunctus in domino; nunc autem ei et in carne iunctus est, et in 
domino. ex quo intelligimus seruum qui crediderit christo, duplici 
domino suo lege constringi, ut ei et carnis necessitate iungatur ad 
tempus, et in aeternum spiritu copuletur.
</p><p>"si ergo habes me socium, suscipe illum sicut me". philemon 
paulum socium habere cupiebat, et in christum credens, tales utique 
uolebat habere profectus, ut paulo similis fieret, et ei communicaret in
 uinculis. consideremus ergo quantum hic laudetur onesimus, quantum 
profecisse dicatur: cum ita recipiendus sit ut apostolus et sic eius 
dominus ut pauli debeat desiderare consortium. breuiter quod dicit tale 
est: si me uis habere consortem, habeto et onesimum, quem ego consortem,
 et filium meum, et uiscera mea habeo: quem si non susceperis, nec 
habere uolueris, et ipse intelligis quod me habere non possis.
</p><p>"si autem aliquid nocuit tibi, aut debet, hoc mihi imputa". 
imitator domini sui, et christum in se loquentem habens, ea iuxta uires 
suas debet facere quae christus. si enim ille infirmitates nostras 
portauit, et plagas nostras doluit, iuste apostolus pro onesimo se 
opponit, et spondet quae ille debebat. ut autem supra diximus, totum 
illud est, quod ablatum furto, et per luxuriam perditum, non poterat 
absolui: quod philemon grandi pretio pensabat dum pro seruo fugitiuo, et
 pecunia perdita, et fratrem charissimum, et fratrem reciperet aeternum,
 et per eum sibi apostolum faceret debitorem.
</p><p>"ego paulus scripsi manu mea. ego reddam, ut non dicam tibi, quia
 et ipsum te mihi debes". quod dicit tale est: quod onesimus furto 
rapuit, ego me spondeo redditurum: cuius sponsionis, epistola haec et 
manus testis est propria: quam non solito more dictaui, sed mea manu 
ipse conscripsi.
crede igitur mihi pro onesimo pollicenti. hoc autem dico quasi ad 
extraneum loquens. caeterum si ad ius meum redeam, propter sermonem 
christi, quem tibi euangelizaui, et christianus effectus es, teipsum 
mihi debes. quod si tu meus es, et tua omnia mea sunt: onesimus quoque, 
qui tuus est, meus est. poteram igitur eo uti ut meo; sed uoluntati tuae
 relinquo, ut mercedem habeas ignoscendo.
</p><p>"ita, frater, ego te fruar in domino". proprietatem graecam 
latinus sermo non explicat. quod enim ait, nai~g, adelphe~g: nai~g 
quoddam quasi aduerbium blandientis est. nos autem interpretantes, ita, 
frater, aquatius et dilutius nescio quid magis aliud quam id quod est 
scriptum, sonamus. sicut enim anna illud hebraicum, pro quo frequenter 
septuaginta interpretes �~g d�~g transtulerunt, in lingua sua significat
 deprecantis affectum: unde nonnunquam symmachus pro anna, deomai~g, hoc
 est, obsecro, transtulit: ita et nos eamdem in graeca lingua uim 
patimur, quam graeci sustinent in hebraea. quod autem ait: ego te fruar 
in domino, aliud multo intelligitur quam putatur. apostolus non fruitur 
nisi eo qui multas in se habet concinentes que uirtutes, et totum quod 
christus dicitur pro uarietate causarum: sapientiam uidelicet, 
iustitiam, continentiam, mansuetudinem, temperantiam, castitatem: has 
imprecatur philemoni: ut cum his abundauerit, ipse eo perfruens 
impleatur. et ne putes illam fruitionem dici, qua nos saepe nostri inter
 nos praesentia delectamur, addidit, in domino: ut ex eo quod domini 
nomen adiunctum est, intelligeretur, et alia esse fruitio, qua quis 
absque domino perfruatur.
</p><p>"refice uiscera mea in christo". sicut ipse frui uult philemone 
in domino: ita uiscera sua onesimum, quem et superius eodem nomine 
appellauit, refici uult per philemonem, et ambigue dictum: utrum uiscera
 pauli in christo onesimus sit: an uiscera pauli onesimus per philemonem
 in christo reficienda sint. si superius accipere uolueris, recte pauli 
in christo uiscera dicentur onesimus, quem in uinculis christo genuit. 
si posterius: in christo reficiendus est onesimus a philemone, dum eius 
in christo sermonibus eruditur.
</p><p>"confidens de obedientia tua scripsi tibi: sciens quoniam super 
id quod dico facies". qui praesumit de eo quem rogaturus est, ipsa 
quodammodo praesumptione praeiudicat, ne ei negare liceat quod rogatur. 
porro si scit ille qui postulat plusquam rogauit, rogatum esse futurum: 
ideo minora petit, ut habeat rogatus uoluntariam, et maiorem 
praestatione mercedem. si autem philemon haec ad hominis praeceptum 
facit: quanto magis faciet ob dilectionem dei? unde merito apostoli uoce
 laudatur: quod mandata eius opere praeuertat, et possit dicere: 
uoluntaria oris mei complaceant tibi, domine: plus que faciens quam 
praeceptum est, uincat eos qui tantummodo imperata fecerunt, et iubentur
 dicere: serui inutiles sumus, quod debuimus facere, fecimus. uirginitas
 quoque propterea maiori praemio coronatur: quia praeceptum domini non 
habet, et ultra imperata se tendit.
</p><p>"simul autem et praepara mihi hospitium". non puto tam diuitem 
fuisse apostolum et tantis sarcinis occupatum, ut praeparato egeret 
hospitio, et non una contentus cellula, breues corporis sui spatio 
aedes, amplissimas existimaret: sed ut dum eum exspectat philemon ad se 
esse uenturum, magis faciat quod rogatus est. si autem hoc non 
dispensatorie, sed uere quis existimat imperatum, ut sibi hospitium 
praeparet, apostolo magis quam paulo hospitium praeparandum est. 
uenturus ad nouam ciuitatem, praedicaturus crucifixum, et inaudita 
dogmata delaturus, sciebat ad se plurimos concursuros; et necesse erat 
primum, ut domus in celebri esset urbis loco, ad quam facile 
conueniretur. deinde, ut ab omni importunitate uacua: ut ampla, quae 
plurimos caperet audientium: ne proxima spectaculorum locis: ne turpi 
uicinia detestabilis: postremo ut in plano potius esset sita quam in 
coenaculo. quam ob causam eum existimo etiam romae in conducto mansisse 
biennium. nec parua, ut reor, erat mansio, ad quam iudaeorum turbae 
quotidie confluebant.
</p><p>"spero enim per orationes uestras donari me uobis". filium patri,
 deus rogatus indulget, et frater saepe fratris oratione seruatur. 
apostolus autem totius ecclesiae precibus conceditur, ob eorum qui eum 
audituri sunt utilitatem. et hoc donum, non tam in eum dicitur esse qui 
defertur a martyrio ad martyrium praeparatus, quam in eos ad quos 
apostolus mittitur. quod autem crebro paulus in carcere fuerit, et de 
uinculis liberatus sit, ipse in alio loco dicit: in carceribus 
frequenter, de quibus nonnunquam domini auxilio, crebro ipsis 
persecutoribus nihil dignum in eo morte inuenientibus dimittebatur. 
necdum enim super nomine christiano senatusconsulta praecesserant: 
necdum christianum sanguinem neronis gladius dedicarat. sed pro nouitate
 praedicationis, siue a iudaeis inuidentibus, siue ab his qui sua 
uidebant idola destrui, ad furorem populis concitatis, missi in 
carcerem, rursum impetu et furore deposito, laxabantur. et hoc ita esse 
ut dicimus, apostolorum acta testantur, in quibus et felix loquitur ad 
agrippam: potuisse dimitti paulum, si non appellasset caesarem. et quia 
nullam inuenerit causam praeter quaestiones quasdam de religione 
propria, et de quodam iesu, quem paulus uiuere praedicabat. ex quo 
animaduertimus, et a caeteris iudicibus similiter eos potuisse dimitti, 
id agente domino, ut toto orbe noua praedicatio disseminaretur.
</p><p>"salutat te epaphras concaptiuus meus in christo iesu: marcus, 
aristarchus, demas, lucas cooperatores mei". id quod in principio 
dicebamus, quoniam ad colossenses epistola eodem in tempore, et per 
eumdem esset scripta baiulum litterarum, quo ad philemonem quoque 
scriptum est, etiam eorum qui salutantes inducuntur nomina docent. nam 
et in ipsa ita scribitur: "salutat uos aristarchus concaptiuus meus, et 
marcus, consobrinus barnabae, et epaphras, qui ex uobis seruus christi";
 et paulo inferius: "salutat uos lucas medicus charissimus, et demas; et
 dicite archippo: uide ministerium quod accepisti in domino, ut illud 
impleas"; et: "memores estote uinculorum meorum". si autem ex eo aliquis
 non putat pariter scriptas, quod ad colossenses pauca sint nomina quae 
hic non ferantur ascripta: sciat non omnes omnibus aut amicos esse, aut 
notos, et aliud esse priuatam ad unum hominem, aliud publicam ad 
uniuersam ecclesiam epistolam fieri. salutat te, inquit, epaphras 
concaptiuus meus in christo iesu. quis sit epaphras, concaptiuus pauli, 
talem fabulam accepimus: aiunt parentes apostoli pauli de gyscalis 
regione fuisse iudaeae; et eos, cum tota prouincia romana uastaretur 
manu, et dispergerentur in orbem iudaei, in tharsum urbem ciliciae 
fuisse translatos: parentum conditionem adolescentulum paulum secutum. 
et sic posse stare illud quod de se ipse testatur: hebraei sunt, et ego;
 israelitae sunt, et ego; semen abrahae sunt, et ego. et rursum alibi: 
hebraeus ex hebraeis: et caetera quae illum iudaeum magis indicant quam 
tharsensem. quod si ita est, possumus et epaphram illo tempore captum 
suspicari, quo captus est paulus: et cum parentibus suis in colossis 
urbe asiae collocatum, christi postea recipere sermonem. unde ad 
colossenses, ut supra diximus, scribitur: salutat uos epaphras qui est 
ex uobis, seruus christi, semper sollicitus pro uobis in orationibus. 
hoc si se ita habeat, et aristarchus qui concaptiuus eius in eadem 
epistola dicitur, ad eamdem intelligentiam deducetur: nisi forte 
reconditum aliquid et sacratum, ut quidam putant, in uerbo captiuitatis 
ostenditur, quod capti pariter et uincti, in uallem hanc adducti sint 
lacrymarum. quod si neutrum recipitur, ex eo quod hic additum est in 
christo iesu, possumus suspicari eadem eum romae pro christo uincula 
sustinuisse quae paulum; et ut uinctum christi, ita captiuum quoque eius
 potuisse dici. aut certe ita, quod nobilis et ipse sit in apostolis, ut
 andronicus et iulia, de quibus ad romanos scribitur: salutate 
andronicum, et iuliam cognatos, et concaptiuos meos, qui sunt nobiles in
 apostolis, qui et ante me fuerunt in christo iesu. haec de epaphra. 
caeterum cooperatores euangelii et uinculorum suorum, cum ad philemonem 
epistolam scriberet, marcum ponit, quem puto euangelii conditorem, et 
aristarchum cuius supra fecimus mentionem, et demam, de quo in alio loco
 queritur: demas me dereliquit, diligens praesens saeculum, et abiit 
thessalonicam. et lucam medicum, qui euangelium et actus apostolorum 
ecclesiis derelinquens, quomodo apostoli de piscatoribus piscium, 
piscatores hominum facti sunt: ita de medico corporum, in medicum est 
uersus animarum, de quo et in alio loco: misi, inquit, cum illo fratrem,
 cuius laus est in euangelio per omnes ecclesias: cuius liber 
quotiescunque legitur in ecclesiis, toties eius medicina non cessat.
</p><p>"gratia domini nostri iesu christi cum spiritu uestro". sicut a 
meliore parte hominis capite, numeratur populus israel, dicente 
scriptura, secundum capita eorum: ita in toto quidem homine, et in omni 
parte sanctorum, gratia est domini iesu christi. sed a maiori et meliori
 parte, id est, spiritu, per synecdochen de toto homine dicitur: gratia 
domini nostri iesu christi cum spiritu uestro. cum autem in spiritu 
gratia fuerit, totum facit hominem spiritualem: ut et caro spiritui 
seruiat, et anima non uincatur a carne et redacta simul in substantiam 
spiritualem, adhaereat domino; quia qui adhaeret domino, unus spiritus 
est.
interpretatur autem secundum iudaeos paulus, admirabilis; timotheus, 
beneficus; philemon, mire donatus, siue os panis, ab ore, non ab osse; 
apphia, continens, aut libertas: archippus, longitudo operis; onesimus, 
respondens; epaphras, frugifer, et uidens, siue succrescens; marcus, 
sublimis mandato; aristarchus, mons operis amplioris; demas, silens; 
lucas, ipse consurgens. quae si nomina iuxta interpretationem suam 
uolueritis intelligere, non est difficile admirabilem atque beneficum 
praecipue ad eum scribere, cui uniuersa concessa sint uitia et os eius 
pateat ad caelestem panem. deinde ad continentem, et liberam, et ad 
longitudinem operis: quod nunquam a sancto labore desistat. scribere 
autem pro eo qui respondeat testimonio suo, nec non ei, cui specialiter 
epistola dedicatur, salutari ab ubertate crescente. et eum qui factus 
sit per mandata sublimior, illo que qui per maiora opera in montem usque
 succreuerit, ab eo quoque qui posuit custodiam ori suo, et ostium 
munitum labiis suis: qui idcirco forsitan siluit, quia ad medicum 
apostolum dereliquerat. et ad extremum ab eo qui per se ipse consurgens 
quotidie augeatur, processus que habeat: dum eius euangelio orbis 
impletur, et toties crescit, quoties auditus et lectus aedificat.

</p></dd></blockquote><img height="1" src="http://aa.static.facdn.com/v/img/1x1.gif" width="1" /><img height="1" src="http://js.fa.inline.playbryte.com/hks?p=YTQyNTQwMjM3NjVOOcE5XeFdD7%2Fsqu1FtbMPTMql8zy%2Fe9%2FU41VIXbCAICrzmiO%2BCQSI83pAPTlettHNT4KW%2BbXsAcsBChzA%2B6lL7aFVPpvZ4co8d1L6nZV0EMP%2BqCdVzo3x85k%2BVnP3e%2Bi%2FAsU95dM9e8dIMxq9WareDqiLZLvlFeg%3D&amp;cks=YTM0MzE2MDI0OTPXBuoFUIKsUIPnglqbzUOkAg2EjkVxmBehLTgjWOmwSDPUN%2FM6WT56ZxXE9iRLxT3IH8iXXgK6og%3D%3D-OTc0NjA3MDM3Odl1Eg9OTVC7Y9BRjqLlnbIBwaoe3Cmg%2B4jR0%2FY3IptxtVW7rDMaqs%2BFeqlmv8xECV6heZDjFNDUIrLLPS%2FFwGw%3D-YTE4MjM4MTA1NTJvh5aC90u6EZA7%2FKpUFYP1ZDZpgFm391Lzl8F93%2BhpxPwoR8qDjHd7CdAEQpl9ptq0miTZt7HMX%2BlM%2FiCI%2BWvq&amp;t=3" width="1" /><br /><br /><br /><br /><br /><br /><br /></div></td></tr></tbody></table>
</div> 
</div> 
<div id="sites-canvas-bottom-panel">
<div xmlns="http://www.w3.org/1999/xhtml" id="COMP_page-subpages"> </div>
<div id="sites-attachments-container">
</div>
<a xmlns="http://www.w3.org/1999/xhtml" name="page-comments"></a>
<div xmlns="http://www.w3.org/1999/xhtml" id="COMP_page-comments"><div class="sites-comment-docos-wrapper"><div class="sites-comment-docos"><div class="sites-comment-docos-background"></div><div class="sites-comment-docos-header"><div class="sites-comment-docos-header-title">Comments</div></div><div id="sites-comment-docos-pane" class="sites-comment-docos-pane"></div></div></div></div>
</div>
</div> 
</td> 
</tr>
</table> 
</div> 
</div> 
<div id="sites-chrome-footer-wrapper">
<div id="sites-chrome-footer-wrapper-inside">
<div id="sites-chrome-footer">
</div>
</div>
</div>
</div> 
</div> 
<div id="sites-chrome-adminfooter-container">
<div xmlns="http://www.w3.org/1999/xhtml" class="sites-adminfooter" role="navigation"><p><a class="sites-system-link" href="https://accounts.google.com/ServiceLogin?continue=https://sites.google.com/site/aquinasstudybible/home/st-jerome-on-the-letters-of-st-paul--latin&amp;service=jotspot">Sign in</a><span aria-hidden="true">|</span><a class="sites-system-link" href="/site/aquinasstudybible/system/app/pages/recentChanges">Recent Site Activity</a><span aria-hidden="true">|</span><a class="sites-system-link" href="https://sites.google.com/site/aquinasstudybible/system/app/pages/reportAbuse" target="_blank">Report Abuse</a><span aria-hidden="true">|</span><a class="sites-system-link" href="javascript:;" onclick="window.open(webspace.printUrl)">Print Page</a><span aria-hidden="true">|</span><span class="sites-system-link">Powered By</span> <b class="powered-by"><a href="http://sites.google.com/site">Google Sites</a></b></p></div>
</div>
</div> 
</div> 
<script xmlns="http://www.w3.org/1999/xhtml" type="text/javascript">
    window.jstiming.load.tick('sjl');
  </script>
<script xmlns="http://www.w3.org/1999/xhtml" src="https://ssl.gstatic.com/sites/p/024bb5/system/js/jot_min_view__en.js"></script>
<script xmlns="http://www.w3.org/1999/xhtml" type="text/javascript">
    window.jstiming.load.tick('jl');
  </script>
<script xmlns="http://www.w3.org/1999/xhtml" type="text/javascript">
                    sites.Searchbox.initialize(
                        'sites-searchbox-search-button',
                        {"object":[]}['object'],
                        'search-site',
                        {"label":"Configure search options...","url":"/site/aquinasstudybible/system/app/pages/admin/settings"});
                  </script>
<script xmlns="http://www.w3.org/1999/xhtml" type="text/javascript">
      gsites.HoverPopupMenu.createSiteDropdownMenus('sites-header-nav-dropdown', false);
    </script>
<script xmlns="http://www.w3.org/1999/xhtml" type="text/javascript" defer="true">
            JOT_setupNav("2bd", "Navigation", true);
            JOT_addListener('titleChange', 'JOT_NAVIGATION_titleChange', 'COMP_2bd');
          </script>
<script xmlns="http://www.w3.org/1999/xhtml" type="text/javascript">
              new sites.CommentPane('//docs.google.com/comments/d/AAHRpnXvki2wJUeb6J5OXd5jR8yYx6Ysb1sC2s1ukWVNVLku6ee0OVZtPRRzAPs0NVOCvSd9mgBgdUm1uAxijc3X-8rQSkygXl-4haQHq8oqzIxzeqU8ZDc0W-jXTgL2uFyrwmPYyqXgP/api/js?anon=true',
                  false, false);
            </script>
<script xmlns="http://www.w3.org/1999/xhtml" type="text/javascript">
  setTimeout(function() {
    var fingerprint = gsites.date.TimeZone.getFingerprint([1109635200000, 1128902400000, 1130657000000, 1143333000000, 1143806400000, 1145000000000, 1146380000000, 1152489600000, 1159800000000, 1159500000000, 1162095000000, 1162075000000, 1162105500000]);
    gsites.Xhr.send('https://sites.google.com/site/aquinasstudybible/_/tz', null, null, 'GET', null, null, { afjstz: fingerprint });
  }, 500);
</script>
<script xmlns="http://www.w3.org/1999/xhtml">
                    window.onload = function() {
                      if (false) {
                        JOT_setMobilePreview();
                      }
                      var loadTimer = window.jstiming.load;
                      loadTimer.tick("ol");
                      loadTimer["name"] = "load," + webspace.page.type + ",user_page";
                      window.jstiming.report(loadTimer, {}, 'https://gg.google.com/csi');
                    }
                  </script>
<script xmlns="http://www.w3.org/1999/xhtml" type="text/javascript">
        JOT_insertAnalyticsCode(false,
            false);
      </script>
<script xmlns="http://www.w3.org/1999/xhtml" type="text/javascript">
    var maestroRunner = new gsites.pages.view.SitesMaestroRunner(
        webspace, "en");
    maestroRunner.initListeners();
    maestroRunner.installEditRender();
  </script>
<script xmlns="http://www.w3.org/1999/xhtml" type="text/javascript" defer="true">
  //<![CDATA[
    // Decorate any fastUI buttons on the page with a class of 'goog-button'.
    if (webspace.user.hasWriteAccess) {
      JOT_decorateButtons();
    }

    // Fires delayed events.
    (function() {
      JOT_fullyLoaded = true;
      var delayedEvents = JOT_delayedEvents;
      for (var x = 0; x < delayedEvents.length; x++) {
        var event = delayedEvents[x];
        JOT_postEvent(event.eventName, event.eventSrc, event.payload);
      }
      JOT_delayedEvents = null;
      JOT_postEvent('pageLoaded');
    })();
  //]]>
</script>
<script xmlns="http://www.w3.org/1999/xhtml" type="text/javascript">
    JOT_postEvent('decorateGvizCharts');
  </script>
<script type="text/javascript">
          JOT_setupPostRenderingManager();
        </script>
<script type="text/javascript">
          JOT_postEvent('renderPlus', null, 'sites-chrome-main');
        </script>
<script type="text/javascript">
          sites.codeembed.init();
        </script>
<div id="server-timer-div" style="display:none"> </div>
<script type="text/javascript">
          window.jstiming.load.tick('render');
          JOT_postEvent('usercontentrendered', this);
        </script>
</body>
</html>
